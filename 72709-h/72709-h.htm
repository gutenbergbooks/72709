<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.45" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Tóbiás király városa by Knut
Hamsun</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2 {
 text-align: center;
 clear: both;
 line-height: 200%;
}

h2 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

.pagenum {
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.center {
 text-align: center;
 text-indent: 0;
}

em.gesperrt {
 font-style: normal;
 letter-spacing: 0.2em;
 padding-left: 0.2em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.poem {
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}
/*]]>*/
</style>
</head>
<body>
<hr class="chap" />
<div class="chapter"></div>
<p class="center"><span class="caption-150">Knut Hamsun</span></p>
<h1>Tóbiás király városa</h1>
<p class="center"><span class="caption-small">Norvégból
forditotta</span></p>
<p class="center"><span class="caption-large">Ács Géza</span></p>
<p>&nbsp;</p>
<p>&nbsp;</p>
<p class="center"><span class="caption"><em class=
"gesperrt">Fővárosi Könyvkiadó</em></span></p>
<p class="center"><span class="caption-small">Egyedül jogositott
magyar kiadás</span></p>
<p class="center"><span class="caption-small">Fővárosi nyomda
rt.</span></p>
<hr class="chap" />
<p><span class="pagenum"><a name="Page_5" id=
"Page_5">-5-</a></span></p>
<div class="chapter">
<h2>1.</h2>
</div>
<p>Valaki áll az új zászlódombon, ugyan mit keres ott? Ez
bizonyosan megint a boltos Theodor hóbortja, de tudná csak az apja,
az öreg boltos Per!</p>
<p>Lám, Holmengraa úrnak, a földesúrnak volt zászlórúdja is,
zászlólengetője is. Ez érthető, mert szükséges. Neki a postahajónak
kell jelt adnia, különösen olyankor, ha súlyosan megrakott
teherhajó közeledik a rakodópart felé és búzát hoz a malomnak. De
boltos Theodor nem ismert szemérmet, zászlódombot csinált csak
azért, mert szatócs és mindenért lengette a lobogót, néha semmi
okból, vagy csak azért, mert vasárnap volt. Bolondot csinált
magából.</p>
<p>Most is felküldött egy embert a zászlódombra, mintha kellett
volna. És az ember ott áll és kémleli a tengert. Készen tartja a
lobogót, hogy felhúzhassa, mihelyst meglátja azt, amit kell. Pedig
legföljebb csak a halászhajót várhatta.</p>
<p>Furcsa dolog, de az ifjú boltos Theodor akárhányszor lengette a
lobogót és tette bolonddá az embereket, mindig megbocsátottak neki.
Kiváncsivá tette, magával ragadta őket és megindította a
szóbeszédet: ugyan mi van vele ma megint? Az az ördöngős Theodor
mindig <span class="pagenum"><a name="Page_6" id=
"Page_6">-6-</a></span> tartogat valami meglepetést. Ole Johan és
Lars Manuelsen mindenesetre nagyon kiváncsiak, lent az úton
találkoztak és nem tudják levenni a szemüket arról a zászlós
emberről.</p>
<p>Ole Johan még mindig ugyanaz, aki volt, évek hosszú sora óta
Holmengraa úr szolgálatában áll, zsákokkal, meg súlyos terhekkel
robotol, – hosszúszárú csizmába és izlandi bekecsbe bujt
piszokfészek.</p>
<p>Bizony nem vitte sokra és a családja éppen olyan nyomorúságos
helyzetben van, mint azelőtt, ennyire rosszul megy a sora némelyik
embernek. Lars Manuelsen ellenben felvirágzott, együtt nőtt
Segelfoss városával, az ő fia L. Lassen, a nagy délnorvégiai pap, a
tudós és püspökség várományosa és az ő fia Julius, a rakodóparti
Larsen-szálloda gazdája. Daverdana is az ő gyermeke, a vöröshajú,
aki férjhez ment a hajóhíd őréhez és olyan szenvedélyesnek látszik.
Igy hát Lars Manuelsen családja zöldágra vergődött és ő maga is már
régen önálló gazda, még senki se látta őt pénz nélkül a boltban.
Ilyen jól is mehet némelyik embernek a sora. A vörös szakálla
finomabb lett és megszürkült, a haja egészen kihullott, de a fia,
L. Lassen vett és küldött neki egy parókát és azt hordja most
nap-nap után. Ha aztán két gombsoros bekecsében jár és a munkához
hozzá sem nyúl, ez talán csak azért van, mert nincs szüksége rá,
annyira megjavultak a viszonyai. Manapság már senki se beszél
Larsszal bántó hangon, de persze akadtak régi pajtásai és
rabszolgatársai a földön, akik megkockáztatják az ilyen kérdéseket,
mint: Nem tudom megérteni, Lars, hogy miből élsz, hacsak nem lopod
a pénzt! Erre Lars Manuelsen köp egy nagyot és azt feleli: Tartozom
tán neked valamivel? – Dehogy <span class="pagenum"><a name=
"Page_7" id="Page_7">-7-</a></span> is. De bár tartoznál! – Akkor
megfizetném, – mondja. Lars Manuelsen jövedelme nagyon
természetesen adódott. Hát járhat-e például egy ember, akinek ilyen
finom gyerekei vannak, másokhoz munkába? Ugy-e nem? De amikor
Julius berendezte a szállodáját és vendégeket fogadott, persze az
öreg apját is belekapcsolta az üzembe. Ki vinné el különben a
bőröndöket meg a ládákat a hajóhídról és ki cipelné vissza?
Kezdetben Lars Manuelsen szerény volt és keveset keresett, de utóbb
gyarapodott a jövedelme, jött egyik-másik hajós vagy állatkereskedő
és vágómarhát vett a városok számára, avagy fényképész, esetleg
egyik vagy másik képeslapnak az utazó tudósítója, azonkivül egyre
gyakrabban jöttek kereskedelmi utazók és árumintáikat bőröndben
hozták magukkal. És ezek mind bőkezű és jóravaló utasok voltak,
világfiak, akiknek megért egy huszonötőrést az, hogy híres ember
apja cipelte a holmijukat. Erről az Ole Johanról senki se tudott
semmit, Lars Manuelsenről ellenben mindenki tudta, hogy kicsoda, –
sőt ő maga is tudta és nem is hallgatta el.</p>
<p>Nem várnak ezek se halászhajót, se vitorlást, mondja Lars
Manuelsen. Mert hiszen nincsen is szél.</p>
<p>Az ám, nincs szél. Akkor talán vendégek, vagy idegenek jönnek,
evezőscsónakon?</p>
<p>Mind a ketten ilyesmire gondolnak, de lehetetlennek és
nevetségesnek tartják. Mert a boltos Per meg a fia, a boltos
Theodor nem igen szokott vendégeket fogadni. Ellenben ha Holmengraa
úr zászlódombján állt volna valaki…</p>
<p>Mert Holmengraa úr még mindig az a nagy ember volt, akire
mindenki legelőbb gondolt. Néhány évvel ezelőtt nagy veszteséget
szenvedett ugyan és azóta is <span class="pagenum"><a name="Page_8"
id="Page_8">-8-</a></span> voltak veszteségei, de mi egy-két
veszteség annak, aki el tudja viselni. Hiszen rozs meg búza most is
éppúgy jött Segelfossba, mint azelőtt, nagy gőzösökön, Amerikából
meg a Fekete-tengerről és aztán el is ment liszt alakjában minden
északi országba és Finmarkenbe. Hiszen Holmengraa úr malma nem
szünetelt egyetlen munkanapon sem, bár már nem járt úgy
éjszakánként is, mint régente.</p>
<p>De ami a vendégeket és más efféléket illeti, Ole Johan és Lars
Manuelsen törték a fejüket, hogy ugyan kit várhatna Holmengraa úr,
a nagyember, hiszen a leánya, Mariane kisasszony, már visszatért
Krisztiániából és a külföldről, vörös köpenyében, de az ördögbe is,
Holmengraa úr akkor se venné igénybe a boltos Theodor
zászlaját.</p>
<p>Ole Johan ezt mondja: Ha volna időm, akkor a zászlódomb felé
venném az útamat és megtudakolnám. Nem mehetnél te, Lars?</p>
<p>Micsoda? Nem! Nincsen rá kedvem!</p>
<p>Hát akkor nem, de akkor egyikünk se tudja meg, mondja Ole Johan
sértődötten. De nagyra vagy, már semmire sincs kedved.</p>
<p>Lars Manuelsen köp egyet és így felel: Tartozom neked valamivel?
Ole Johan indulni készül, de abban a pillanatban meglátja Martin
bérest, amint madarakkal a vállán közeledik feléjük. Martin béres
az erdőből jön, puska van a kezében és vadat űz egész nap, a
kékróka prémje hetven korona, a nyesté pedig harminc.</p>
<p>Mit lőttél ma? kérdi Lars Manuelsen az előzékenység
kedvéért.</p>
<p>Nézd meg! feleli Martin béres röviden.</p>
<p>Mert Martin béres ilyen félvállról kezel mindenkit <span class=
"pagenum"><a name="Page_9" id="Page_9">-9-</a></span> és egy nagy
ember apjával se tesz kivételt. Nagy ember – ki nagy manapság?
Amióta az előbbi gazdája meghalt, Martin béres senkit se lát
nagynak az emberek között, legnagyobbrészt a hadnagy napjaiból való
emlékeinek él, a harmadik Willatz Holmsen napjaira gondol, amikor
még a mostani Rasch ügyvédné volt a házvezetőnő a birtokon, a
távirász Gottfred meg szolga a Segelfoss-kastélyban. Azokra a
napokra emlékszik. Persze most is van egy Willatz Holmsen, az a
negyedik, akit ifjú Willatznak hívnak. De az művész és ritkán van
odahaza, Martin béres alig ismeri.</p>
<p>Martin tovább megy a madaraival a vállán és a régimódi
gondolkozásmódjával.</p>
<p>Miért nem mégy le a mi szállodánkba, ott eladhatnád a madaraidat
és pénzt kaphatnál értük, mondja neki Lars Manuelsen.</p>
<p>Nem hallotta ezt Martin béres? Dehogy nem, jól hallotta, csak
nem felelt. Annyira megvetette ezt a fenhéjázó ajánlatot.</p>
<p>Nem láttad, hogy ki áll a zászlódombon? kiáltja utána Ole
Johan.</p>
<p>Martin béres megáll: A zászlódombon? A boltos Kornelius, feleli,
mert hát Ole Johan kérdezte.</p>
<p>A boltos Kornelius?</p>
<p>Az.</p>
<p>Martin béres tovább megy. És különösen azért utálja Lars
Manuelsent, mert két sor gomb van a bekecsén.</p>
<p>Ó, hiszen Ole Johan és Lars Manuelsen jól látta, hogy Kornelius,
a szatócsinas áll odafent lesben és rajzolódik az ég hátterébe
lobogóval a kezében, de hát hallani is akarták és beszélni is
akartak róla. Hát ha <span class="pagenum"><a name="Page_10" id=
"Page_10">-10-</a></span> Kornelius van ott, akkor csak olyasmiről
lehet szó, ami a boltosékat illeti, a boltos Pert, vagy a fiát, a
boltos Theodort. De vajjon mi lehet az?</p>
<p>A bolt – egyébként ma már csak egy embert jelentett, mert az
öreg P. Jensen már nyolcadik éve nyomja bénultan az ágyat és az
üzlet szempontjából annyit számított, mint a nulla, ellenben a fia
volt minden, nagyszerűen felvirágoztatta az üzletet, nagystílüvé,
vagyont érővé fejlesztette. Ez a Theodor szerencsés volt mindenben,
amit kitervelt és megvalósított, felülmulta az apját, mert ő már
tollasodott is, míg az apja csak takarékoskodott. Pedig ez a
fiatalember még csak a huszas éveiben volt és mind e mai napig
sikerült kivédeni a helyét a konkurrensek ellenében, legutóbb még a
péket is elnyelte egész sütődéjével együtt, holmi
fűszertartozásért.</p>
<p>De ha makacs és keménnyakú volt is ez az aranyharácsoló,
alapjában véve korlátolt ember volt. Mi mást is várhatott tőle az
ember? Parasztnak, ostobának született, jól vezette a boltját, de
az üzleten kívül nem volt több, mint az osztályából való többi
legény, sőt talán hiúság és szeszélyek dolgában még rosszabb is. Az
emberek sokszor látták, hogy mind a két keze tele volt gyűrüvel és
gyakran szaladgált boltjának mocskos padlóján selyempántos cipővel.
Még a saját falujából valók is nevettek rajta és azt mondták: Az
ám, látná csak az apád!</p>
<p>Az apjával nem sokat törődött, azt már legyőzte, megelőzte,
felülmulta. Évek óta mindig a saját szakállára spekulált és halat
vett Lofotenben, amennyit csak módjában állt megvenni, minden évben
többet, végül már magán-halászbárkát is. Ekkor valóban kiállhatott
<span class="pagenum"><a name="Page_11" id=
"Page_11">-11-</a></span> a fiú a dombra és végigtekinthetett a
birodalmán. Ősszel azzal lepte meg az embereket, hogy eladta az új
halászbárkáját és sok pénzt kapott érte. Vajjon visszavonult a
halászattól? Igen: egy évre. Lélegzetet akart venni.</p>
<p>Tavasszal az egyik ytteröjai társaságtól megvette az „Anna“
hajót, a nagy, korhadt tákolmányt, amelynek repedésein még egy
esernyőt is átdughatott az ember. A hajó nem ért sokat, de az ára
se volt nagy. Néhány hónappal később a hajót a lehető legjobb és
leggyorsabb módon rendbehozták, átszerelték gályává, átmázolták,
bebiztosították és elküldték heringhalászatra. Az „Anna“ kitartott,
nem esett ki a feneke. És télen talán átküldték volna Lofotenbe
nagyhalászatra? Az a pusztulását jelentette volna. Ellenben Theodor
az idén teherhajót bérelt a nagyhalászatra. Ez furcsa volt és
mindenki megértette, hogy minden nap új veszteséget jelentett.
Veszteséget? Éppen azokban a napokban tétetett a kis Theodor tűt
egy arany huszkoronásra és ezt a feltünő ékszert használta
nyakkendőtűnek. De mi történt ősszel, mikor a tőkehalrakomány
kiszáradt és súlyban megcsökkent? A kis Theodor átrakatta a korhadt
gályába, megint biztosíttatta és útnak indította. Valóban ez volt
az „Anna“ gálya utolsó útja, mert már Follától délre elpusztult. De
a kis Theodor sohase csinált jobb üzletet. Ezzel a manőverrel
megszerezte a szükséges tőkét a következő híres sakkhuzásához,
amikor megvette a Henriksen kereskedő egész lúdpehelykészletét.</p>
<p>És ezt a jó fogást még több másik követte. Különösen az ócska
hajókkal volt nagy szerencséje, így például most megint volt egy
öreg, de használható <span class="pagenum"><a name="Page_12" id=
"Page_12">-12-</a></span> yachtja. És most ez a yacht volt minden
nap várható, hogy az új nagyhalrakományát kiszárítsák a hegyekben,
de ez a yacht nem haladhatott szél nélkül. Tehát Korneliusnak
mégsem a yacht kedvéért kellett volna elngetnie a lobogót.</p>
<p>Ole Johannak van egy meggyökeresedett hibája és ez örökösen
kínozza. Olyan kíváncsi, mint egy nő. Azt az ajánlatot teszi, hogy
hajlandó egyenesen lemenni a boltba és tudakozódni, ha azalatt Lars
Manuelsen átveszi a munkáját a malomban.</p>
<p>Lars Manuelsen ugyan nem dolgozik már a kezével, de már
annyiszor utasította vissza öreg pajtását és szomszédját, hogy
ezegyszer nem akar kereken nemet mondani. A ruhám nem alkalmas
arra, mondja inkább.</p>
<p>A ruhád? Persze nyolc gomb van a bekecsed mellén! gúnyolódik Ole
Johan ingerülten és nem szabad őket belisztezned?</p>
<p>Ami azt illeti… feleli Lars Manuelsen eléggé békés hangon. De
nem tudom, hogy a parókám miatt lehet-e?</p>
<p>A parókád miatt? Hát azt nem teheted le? És a parókád miatt kell
minden munka alól kibújnod? A fenébe azzal a parókával! De ha csak
ünnepnap vennéd fel vagy olyankor, ha vecsernyére mégy, akkor nem
volna rajta kivetni való.</p>
<p>Erre Lars Manuelsen egyenesen felmegy a malomba és nem
vitatkozik tovább. Sokkal büszkébb annál. A vállán keresztül látja,
hogy Ole Johan a bolt felé irányítja lépteit.</p>
<p>Fönt az ipartelepen még a régi időkből ismerik Lars Manuelsent
és az öreg magától megtalálja a munkáját. De nem hajol le jobban a
kelleténél, nem emelget <span class="pagenum"><a name="Page_13" id=
"Page_13">-13-</a></span> nagy terheket, az ilyesmi már a multé,
azóta már megundorodott a robottól.</p>
<p>Most a sagvikai Bertel áll a helyén. Ez az ember bizalmi emberré
növekedett Holmengraa szolgálatában és a napszáma is nagyobb, mint
kezdetben volt. A sagvikai Bertelnek meg a feleségének tűrhetően
megy a sora, őneki magának biztos jövedelme van, a felesége pedig
azok közé tartozik, akik zsákokat varrnak a malomnak és így
mellékesen keresnek. A gyerekeik szépen fejlődtek és lett is
belőlük valami a konfirmációk után, Gottfred például állandóan a
távirdán dolgozik, a Pauline leány pedig szakácsnő a Segelfoss
kastélyban és azoknak az embereknek főz, akiket az ifjú Willatz a
birtok szolgálatában tart. Ez a Pauline még az öreg Willatz
Holmsenéknél tanulta meg a házvezetést meg a főzést és nagyon
csinos és tiszteletreméltó háziasszony lett volna belőle a
Larsen-szállodában. És vajjon Julius nem gondolt erre? Hohó, sokáig
gondolt ő a lányra és kitartóan csapta neki a szelet, de Pauline
elutasította. Lars Manuelsen nem állhatja meg, hogy át ne lóduljon
Bertelhez egy kis tereferére és először megmagyarázza, hogy nem
azért jött, mintha újra dolgozni akarna itt, hanem csak hogy
szívességet tehessen Ole Johannak.</p>
<p>Értem, feleli Bertel és egy kicsit nevet magában.</p>
<p>Nem dolgozom már, nem szorulok rá.</p>
<p>Nem a’, feleli Bertel és még jobban nevet magában, mert Bertel
az évek multával derüsebb és kedélyesebb lett.</p>
<p>Mert ami azt illeti, ott van a Julius Larsen szállodája, enni
meg innivalóval, megvetett ágyakkal és mindennel, amit csak
kívánhat az ember. <span class="pagenum"><a name="Page_14" id=
"Page_14">-14-</a></span></p>
<p>Az ám.</p>
<p>Lars Manuelsen így szól:</p>
<p>Hát hogy áll a dolog, elveszi Julius a Paulinét? Hallottál
valamit a dologról?</p>
<p>Nem.</p>
<p>Mert amondó volnék, folytatja Lars Manuelsen, hogy akkor a
Larsen, a fiam eskethetné meg őket és ez többet jelent, mintha más
végezné a cerimóniát.</p>
<p>Bertel azt feleli erre, hogy semmit se tud, Pauline azt teheti,
amit akar, úgy látszik egyáltalán nem kívánkozik el a
kastélyból.</p>
<p>Persze, hogy azt teheti, amit akar. De mit akar és mi a
szándéka? Ez mulatságosan hangzik. Talán bizony magára Willatzra
gondol? A kóbor madárra, a vándorcigányra, aki egyszer az egyik
országban van, másszor meg másikban. A birtokot pedig az a Martin
béres igazgatja.</p>
<p>De Bertel, nyilván megőrizte a Holmsenek iránti régi
tiszteletét, bosszantja az, hogy Lars Manuelsen gúnyolódik az ifjú
Willatz fölött és ezt nem is rejti véka alá:</p>
<p>Az anyádnak volt egy kóbor madara, mondja és az te voltál,
mondja. Az a Willatz olyan magasan áll fölöttem, meg az enyéim
fölött, hogy meg se lát minket a földön, még kevésbé veszi észre
Paulinét, aki évi bérért eszi a kenyerét. Az a Willatz úriember, de
mi vagy te meg én? És a mosdatlan szádra se hederít sokat, Lars,
hanem legföljebb rácsap egyet:</p>
<p>Erre Bertel jókora tiszteletlenséggel hosszut sercint a
levegőbe.</p>
<p>Lars Manuelsen megnémul, mert tudja, hogy ő kicsoda. A mai napig
tán még senki se beszélt vele ilyen <span class="pagenum"><a name=
"Page_15" id="Page_15">-15-</a></span> bántó hangon és már megy is
– megy a helyére, a munkájához és otthagyja a sagvikai Bertelt.</p>
<p>Lent az úton Holmengraa úr közeledik, maga a malomtulajdonos.
Érdekes, mennyire megváltozott ez az ember. Szürke bekecs, szürke,
gyűrött nadrág, a liszttől fehér, vastag cipő és nagy, keféletlen
kalap – ez az egész külső dísze! A telek enyhültek az évek folyamán
és azok az emberek, akik bekecsben jártak azelőtt, most felöltőt
hordanak, nagyon finomak lettek, de fagyoskodnak is eleget.
Holmengraa úr azonban még mindig szürke bekecsben jár. Pedig már az
ura-i előljárónak is aranypaszománt van a sapkáján és a parti gőzös
pilótája is horgonyos, fényes gombokat hord. Holmengraa úr azonban
úgy jár, mint valami halászhajós vagy mint egy munkafelügyelő. Ha
az emberek nem szokták volna meg az utóbbi években és nem látták
volna már máskép is, akkor nagyon csodálkoztak volna rajta. Hát nem
ő volt-e ugyanezen a helyen Tóbiás király és nem ő gyűrt-e le és
kényszerített térdre minden teremtményt? Ha nem lett volna még most
is az a vastag aranylánc a mellényén, akkor igazán nem lehetett
volna elhinni, hogy ő az. Nem, akkor igazán csak a boltos Theodor
halszárítójának nézték volna.</p>
<p>Elhalad a sagvikai Bertel előtt és Bertel köszön neki.
Holmengraa ahoz a négy emberből élló csoporthoz megy, amely lisztet
tölt a zsákokba és bekötözi a zsákok száját. Köszönnék is neki, meg
nem is, kettő bólint egy kicsit, kettő pedig a zsákokra hajol és
úgy tesz, mintha semit se látna. Ezek modern munkások, sárcipőben
járnak és kerékpáron mennek munkába, a biciklijük ott áll a
közelben. <span class="pagenum"><a name="Page_16" id=
"Page_16">-16-</a></span></p>
<p>Holmengraa úr beszél hozzájuk, nem egyenesednek fel és nem
hallgatnak figyelmesen, hanem a zsákokra hajolva pihennek és úgy
hallgatják. Mikor a gazdájuk befejezte a szavait, kiegyenesednek,
gondolkoznak rajta, hogy mit mondott, aztán hangosan, a gazda
jelenlétében, maguk közt megtárgyalják a dolgot, kifejezik
kétségeiket rendelkezéseinek helyessége iránt, kikérik egymás
véleményét, köpködnek, tanácskoznak: Mit gondolsz, Aslak? mondják.
Mit csináljunk? mondják.</p>
<p>A malomtulajdonos indúlni készült, már tett is néhány lépést, de
amikor meghallja az utolsó szavakat, hátraszól: Hogy mit
csináljatok? Azt tegyétek, amit én mondok. Ezzel, azt hiszi tán,
hogy elintézte az ügyet. Ó, bizony mégsem intézte el. De a
malomtulajdonos, mint már máskor is, látja, hogy vége a
tekintélynek, fél a veszekedástől és inkább elmegy. Egyebet nem mer
megtenni. Már megtörtént, hogy felmondott Aslaknak, de akkor a
többi alkalmazott azzal fenyegette meg, hogy ők is otthagyják.
Kétszer is megesett ez már és mind a kétszer nem lett a dologból
semmi, hanem maradt minden a régiben.</p>
<p>Történt volna csak ez a segelfossi birtok előbbi gazdájával, a
hadnaggyal: A lovaglóostor megsuhant volna a levegőben – takarodj!
Az évek multán Holmengraa úrnak sokszor visszakellett emlékeznie
Holmsen hadnagyra! Keveset beszélt az, két szót, de a szeme olyan
volt, mint két puskagolyó! Ha a kezével megszorította az
ostornyelet, akkor a csontjai kifehéredtek rajta, de ha kinyitotta
a kezét és barátsággal fordult valakihez, akkor az gazdag és
emlékezetes pillanat lett. Jó volt nála dolgozni, mert tudott
parancsolni, <span class="pagenum"><a name="Page_17" id=
"Page_17">-17-</a></span> igazi főnök volt, úr volt. Talán
aranykarikát hordott a fülében, mint a nagy nyugati
hajóskapitányok? Vagy ezüstveretü, hosszú tajtékpipát szívott?
Kövér volt és két székre kellett ülnie, hogy elférjen rajta a
nagyságával? És mégis, senkinek se csináltak akkora helyet, mint
neki és senki se mert vele félvállról beszélni.</p>
<p>Holmengraa úr még ma is csodálkozik rajta. Hát ő nem
próbálkozott meg minden módszerrel, hogy tekintélyt szerezzen
magának az emberei előtt? Hát nem jutott-e eszébe még az is, hogy
szabadkőműves legyen és így rejtélyes hatalmat sejtessen a háta
mögött? De az emberek nem sokat törődtek ezzel, senki se félt tőle,
nem volt olyan együgyü. De nem is akadt olyan, aki bizonyosan tudta
volna, hogy a malomtulajdonos valóbn szabadkőmüves.</p>
<p>Holmengraa Lars Manuelsenhez lép és azt mondja: Jónapot, Lars.
Megint beléptél hozzám?</p>
<p>Lars így felel: Eszem ágában sincs. Ez csak amolyan
időtöltés.</p>
<p>Ole Johan hol van?</p>
<p>Lenn tartóztatják. Addig is én helyettesíteném.</p>
<p>Ma reggel egy napszámost küldtem ide segítségül, hol van az?
kérdi Holmengraa úr.</p>
<p>Napszámost? Tán a Konrádot? – Nem, Lars Manuelsen nem látott
semmilyen Konradot.</p>
<p>Nálam eszik, ott van koszton, me reggel ide kellett volna
jönnie.</p>
<p>Akkor talán valahol üldögél és várakozik. Megkeressem?</p>
<p>Keresd meg.</p>
<p>Minden helytelenül megy és a malomtulajdonos a <span class=
"pagenum"><a name="Page_18" id="Page_18">-18-</a></span>
szemöldökét ráncolja. Bizony, a segelfossi ipartelep királyának sok
baja van. Néhány évvel ezelőtt jóindulatú, kedélyes ember volt,
most már kéklenek az erek a halántékán, sovány az orra, ráncok
vannak a szeme körül és a szakálla ősz. Minden vékony rajta, a
keze, az arca, a lábszára, úgyszólván csak csont és bőr. De ezért
jelentéktelen ember volt-e? Hiszen akkor nem lehetett volna az, aki
valósággal volt! Igaz, hogy az ipartelepe már nem működött olyan
tékozlóan nagyszabású módon, mint azelőtt, a malom már csak nappal
őrölt és a személyzetet is csökkentették; de Tóbiás király maga nem
tört meg, sőt még kitartóbb volt, mint valaha. Ha megáll itt,
elgondolkozik és végignéz a hatalmas folyón, a hajóhídig meg a
tengerig és csak a fejét dolgoztatja, akkor az arca erőt fejez ki
és a szeme barátságot sugároz. Hiszen az ifjúság elmult már
fölötte, de az öregkor még nem jött el, koros volt ugyan az évek
tekintetében, de azt mondják, hogy még most is születtek gyerekei a
környéken.</p>
<p>Lars Manuelsen jön a napszámosokkal és a malomtulajdonos azt
kérdi: Mit végeztél ma?</p>
<p>Semmit, mostanáig csak üldögéltem, feleli Konrad.</p>
<p>Csak üldögélt és pipázott, jelenti Lars Manuelsen.</p>
<p>Hát mit csináltam volna? kérdi Konrad. Nem jött az az Ole
Johan.</p>
<p>Akkor jelentkezhettél volna nálam, majd én adtam volna munkát,
mondja Lars Manuelsen és fontoskodik.</p>
<p>Konrad megvetően néz rá: Nálad? Nálad jelentkeztem volna?</p>
<p>Igen, azt kellett volna tenned, szól rá a malomtulajdonos.
<span class="pagenum"><a name="Page_19" id=
"Page_19">-19-</a></span></p>
<p>Azt már nem, mondja Konrad. És ha uraságod le akar valamit vonni
ezért az időveszteségért, hát nem bánom.</p>
<p>És akkor minden rendben van, azt hiszed? kérdi a
malomtulajdonos. De a munkád elvégezetlenül hever ott még
mindig.</p>
<p>Az igaz, de ha egyszer nem jött az az Ole Johan. Nem tehettem
mást.</p>
<p>És azt a két étkezést is levonjam, amit ma kaptál?</p>
<p>Erre a napszámos így vág vissza: Az ételt? Hát éhgyomorral
kezdtem volna munkába? Nekünk, bérrabszolgáknak egyre rosszabb lesz
a dolgunk, uraságod még a szánktól is írígyli a falatot.</p>
<p>Szép kis szóváltás lett volna ebből megint, ha a malomtulajdonos
el nem hallgat. Hiszen tudta, hogy mi lett volna a dolog vége: ez
az ember maradt volna a helyén.</p>
<p>Tulajdonképpen mindjárt haza kellett volna téged küldenem,
mondta Holmengraa és elment.</p>
<p>De Konrad nem maradt adós a válasszal. Gondolja uraságod? Én
pedig vagyok olyan együgyü és azt hiszem, hogy van még jog és
törvény az országban. És ha lemennék a laphoz, alighanem ott is így
vélekednének.</p>
<p>Igen, a lapnál így vélekednek, gondolta Holmengraa úr, a jó
<em class="gesperrt">Segelfossi Ujságban</em>, amely már a hetedik
évét tapossa és a városnak meg a környéknek a szellemi vezetője. A
malomtulajdonos neve néhányszor megfordult már ebben a lapban,
egyért-másért felelősségre vonták, sokat gáncsolták a lisztárak
miatt is, különösen a buzalisztről meg a finomszemű rozslisztről
mondták, hogy drága lett a szegény ember <span class=
"pagenum"><a name="Page_20" id="Page_20">-20-</a></span> számára.
De a <em class="gesperrt">Segelfossi Ujság</em> igazságos lap is
volt, a szerkesztő nem fukarkodott az elismerő szóval sem és ha
elismert valamit, akkor az nem volt jelentőség nélkül való. Azt
mondta: mi. Azt mondta: a mi véleményünk. Egyszer nagynehezen
elismerően nyilatkozott Holmengraa úr működéséről is és ezz
írta:</p>
<p>A körülményekhez képest helyeselnünk kell azt, hogy a
malomtulajdonos áthelyezi a malomhoz vezető kocsiutat. Igy
lényegesen kisebb az emelkedés, a kocsisai 100 kilóval többet
rakhatnak fel. Az út hosszabb lett ugyan, de viszont, mint
mondottuk, a kocsisok nagyobb szállítmányt vihetnek. Ki akarjuk
fejezni azt a nézetünket, hogy az út átépítése hasznos intézkedés a
városunkra nézve, de nem hallgathatjuk el azt a megjegyzést, hogy
sok szegény ember lovának nehezebb munkában, nagyobb emelkedéseken
is el kell mennie. Kétségkívül a munkaadónak is előnyére szolgál,
hogy az agyoncsigázott munkás reggelenként egészen munkahelyéig
haladhat a kerékpárján és így kevésbbé fogyatkozott erővel kezdheti
meg a napi robotját. Ezt jegyezzétek meg, dolgozó emberek!</p>
<p>Végre odatotyog Ole Johan. Ő a malom egyik régi, jó embere,
ostoba és korlátolt, de hűséges és erős, olyan munkás, aki nem
kíméli magát, ha arra kerül a sor. Nála abban nyilvánul meg az
udvariasság, hogy már messziről köszön és így kiált:</p>
<p>Jónapot. Csúnyán elkéstem, de hát azért küldtem addig magam
helyett Lars Manuelsent.</p>
<p>Holmengraa úr csak bólintott és otthagyta őket.</p>
<p>Haragudott? kérdezte Ole Johan és utána nézett.</p>
<p>De még mennyire! felelte Lars Manuelsen túlzott buzgalommal.
<span class="pagenum"><a name="Page_21" id=
"Page_21">-21-</a></span></p>
<p>Hát bizony nem volt egészen nyugodt! tette hozzá a napszámos és
kidüllesztette a mellét.</p>
<p>Erre aztán elmondták az egész históriát, megtárgyalták,
megvitatták. A napszámos nem felejtette el megismételni, hogy mit
mondott a derék uraságnak: Jog és törvény az országban?
mondtam.</p>
<p>Igen, én is itt voltam és hallottam, szól közbe Lars Manuelsen,
aki most Konrad pártjára állt. Erre a támogatásra Konrad felbuzdul
és még jobban veri a mellét.</p>
<p>Te is tudod, Lars és te is, Ole Johan, hogy elvégzem a munkámat
és teljesítem a kötelességemet. De ha ő úgy rohan rám, mint valami
zsarnok vagy rabszolgahajcsár, akkor mondhatom, nem vagyok én az az
ember, aki befogja a száját. Ezt az emlékezetébe vésheti. Mert vagy
a szemébe mondom a véleményem vagy egy szót se szólok.</p>
<p>Nem, mondta Lars Manuelsen. De mit is akartam? tudja-e valaki,
hogy mért akar a boltos Theodor zászlót lengetni?</p>
<p>Konrad megsértődztt, azt hitte, hogy egy darabig, ha tudja kötni
a figyelmüket. Aztán otthagyja őket, elhalad a sagvikai Bertel, meg
a kerékpárok előtt, útközben szemügyre veszi őket és megáll a
zsákot kötöző csoportnál.</p>
<p>De Ole Johan ledől egy zsákra, hogy a liszt csak úgy porzik
körülötte. A disznó. Ó, nem nagy baj, egy kis liszttel több vagy
kevesebb nem árt a ruhájának. Azelőtt is csupa liszt volt és a
kovász csomókban ül a ruháján.</p>
<p>Hogy mért akar lengetni? mondta. Megkérdeztem, <span class=
"pagenum"><a name="Page_22" id="Page_22">-22-</a></span> hogy miért
fagyoskodik egy embere ott a zászlódombon. Majd kiderül idővel,
felelte a Theodor:</p>
<p>A felelet egészen őrá vall, meg az eszejárására, mondja
bosszusan Lars Manuelsen.</p>
<p>Ole Johan felkelt, levetette a bekecsét, hogy munkához
foghasson. De a kíváncsisága túlságosan nagy volt, szinte
megbénította. Csak megtudhatnám! mondta. Te mit gondolsz, Lars?</p>
<p>Talán megint a Theodor újabb hiúsága és hencegése.</p>
<p>Ole Johan így szólt: Tudod mit gondolok, Lars? Azt gondolom én
is, hogy semmi egyéb, mint a Theodor hiúsága és hencegése. Hogy az
ördög vinné el!</p>
<p>De így csak magukat kínozták az esettel és üresnek érezték az
eszüket. Ole Johan még mindig nem nyúlt semmihez és hirtelen így
szólt:</p>
<p>Hátha a svéd királyi herceg! Tán az jön vadászni!</p>
<p>Lehet!</p>
<p>Erre Ole Johan olyan oktalanul dühös lett, hogy megint magára
kapta a bekecsét és ezt mondta: Menjünk oda Aslakhoz és hallgassuk
meg, miképpen vélekedik ő meg a többi.</p>
<p>Igy múlt az idő. Igy dolgoztak és működtek a maguk módján ezek
az emberek, így szereztek táplálékot a szívüknek. Nekik is voltak
látomásaik, ha elkalandoztak a képzelet birodalmában.</p>
<p>De a munka pihent.</p>
<p>Mikor odaértek Aslakhoz meg a többihez, nekik is feltalálták azt
a históriát, hogy a napszámos milyen derekasan a sarkára állt és
azt mondta, hogy van jog és törvény az országban. És Konrad
emlékezőtehetsége nem gyengült, sőt inkább erősbödött, eszébe
jutott, <span class="pagenum"><a name="Page_23" id=
"Page_23">-23-</a></span> hogy még a „rabszolgahajcsár“ szót is a
malomtulajdonos arcába vágta meg aztán azt, hogy „szabadkőmüves“.
Hat felnőtt ember hallgatta a hetediket. Pihent a munka.</p>
<p>Ujmódi munkásemberek voltak ezek, kerékpáron jöttek,
vászonzubbony volt rajtuk és óralánc fityegett a mellükön, makacsul
ragaszkodtak ahhoz, amit akartak és lementek a laphoz. Mindegyiknek
volt nézete, ismerték a saját értéküket, sőt csak nekik volt
értékük, mert sokan voltak. Hova lettek volna a többiek őnélkülük?
És mit tehettek ellenük? Kapitalisták, jön a leszámolás napja!</p>
<p>Ole Johan megpróbált előhozakodni a nagy ujságjával: a
zászlódombon levő emberrel. De Aslak meg a többi nem tudott semmit,
megrögzött emberek voltak, még fantáziájuk sem volt, visszatértek a
Konrad ügyére. Ó, a Konrad ügyéről érdemes beszélni, azon
csillapíthatták szívük szomját.</p>
<p>Ekkor Ole Johan csalódottan és sértődötten a maga kötelességére
gondolt, fölemelt fejjel ment a helyére a munkájához és
hátrakiáltott a napszámosnak:</p>
<p>Konrad, te is gyere, de rögtön!</p>
<p>Lars Manuelsen pedig a dolgára ment.</p>
<p>Ha megtudsz valamit, akkor gyere föl és mondd el nekünk!
kiáltott utána Ole Johan.</p>
<p>Majd bolond vagyok! gondolta tán magában Lars Manuelsen. Ezek az
öreg pajtások elfelejtik, hogy kinek vagyok az apja! elmélkedett
tán magában. Lefelé ment a domboldalon és törölgette a ruháját.</p>
<p>Kornelius pedig még mindig ott kémlelődött a zászlódombon. Lent
a szatócsboltnál ugyanolyan sürgés-forgás volt, mint máskor, vevők
és nézők, gyerekek <span class="pagenum"><a name="Page_24" id=
"Page_24">-24-</a></span> és kutyák, ládákat és hordókat rakodó
szolgák, akik az árut vitték be a boltba, kicsinyben való
eladásra!</p>
<p>Hogy a kicsiből ilyen nagy lehetett!</p>
<div class="chapter">
<h2>2.</h2>
</div>
<p>Ugyanaz az épület volt, ahol az öreg boltos Pera szatócskodást
megkezdte, de azóta hozzáépítettek és kétszeresen
megnagyobbították. Ezt mind Theodor tette.</p>
<p>Fönt a padlásszobában feküdt az öreg boltos Per és nem akart
meghalni. Valóságos csoda volt, hogy ilyen sokáig húzta, bár a
bénult oldala nagyon lesoványodott és a jó végtagjai is olyanok
lettek, mint a vékony női kéz és láb. Meghalni? Persze, hogy meg
kellett halnia, de nem most, addig nem, amíg el nem jön az ideje!
Az emberek már messziről hallották, hogy mennyire nincs kedve
meghalni: ott feküdt az ágyában és a padlón kopogtatott a botjával,
sokszor kopogtatott, dübörgőn és beleavatkozott mindenbe. A
mellényét mindig magán tartotta, hogy legalább felül ne fessen úgy,
mint a fekvő beteg. De beteg volt, szánalmasan béna, szakállas és
hátul fehér volt a haja töve a tarkóján. Nyáron, ha elkövetkeztek a
meleg napok, ki szokták vinni a szabadba és olyankor nagy
élvezettel nézte a nagy forgalmat a szatócsüzlete körül. Télen
azonban, amikor rövidek voltak a napok, nem olvasott ujságot meg
vásári jelentést, mert drágálta a lámpaolajat, inkább sötétben
feküdt és hallgatta a hattyúk dalát a messzeségből, mérföldnyi
távolságból és ez kellemetlen hang volt, borzongott tőle. Mint
mikor <span class="pagenum"><a name="Page_25" id=
"Page_25">-25-</a></span> a szél süvít az eresz fölött, vagy mikor
a templomajtó nyikorog, vagy ha a nagy kapuk recsegnek a
pántjaikon. Hgy az ördögbe is, mit rikácsolnak ezek a vad madarak?
Hiszen senki se bántja őket!</p>
<p>De nyáron, a világos éjszakákon egészen más ember volt Per,
olyankor tervezgetett és az üzletét vezette. Persze ez csak
gyerekség volt, ostobaság. Azt hitte, a kereskedelem ma is olyan,
mint az ő korában, legföljebb is nagyobb arányokat öltött. És még
mindig hitt az olyan árukban, mint a vizesperecek, amiket a parti
hajósok üres hordóikban és koporsókban hoztak Bergenből. Hitte,
hogy nagy dolog a vasszög, sok ládára való három- és négyhüvelykes
vasszög, meg a prominclirudacskák a gyerekek számára, a papírgallér
és az ingmell – pedig hát mit kezdenének ma ilyesmivel az emberek?
Boltos Per régimódi ember volt, takarékos a butaságig, mindenképpen
óvatos és nyakas szatócs. Az ám. De amikor így az ágyában üzleteket
kötött, elavult árakkal, akkor Isten tudja, vajjon értette-e a
dolgát és nem gondolta-e, hogy valakit alaposan becsapott. Önmagát
vagy valaki mást, de valakit feltétlenül becsapott. Mintha arra
született volna, hogy alkudjon és kereskedjen, kiírthatatlan
hajlandósága egyre továbbvezette, már régen túl volt azon, hogy az
üzlet körül könnyen forogjon a nyelve és könnyen fogadkozzék, már
kinőtt a csalás gyerekes, egyszerű módszereiből, talán már egészen
a visszájára jutott el: becsapósdit játszott. Alamuszi, groteszk
ember lett belőle.</p>
<p>Megkoppantotta botjával a padlót. A felesége nagy nehézkesen
feljött a szobába, annak azt mondta, hogy küldje fel Theodort, de
mikor az asszony tovább is ott <span class="pagenum"><a name=
"Page_26" id="Page_26">-26-</a></span> állt előtte és egyáltalán
nem sietett, az öreg röviden megismételte a kívánságát. Nem szól a
feleségéhez, csak ha kénytelen vele és nem is néz rá, mert ostoba
tehénnek tartja.</p>
<p>Az attól függ, hogy a Theodor ráér-e, mondja az asszony.</p>
<p>A Theodor jőjjön fel, kiáltja a boltos Per.</p>
<p>És Theodor felment, vagy nem ment fel, aszerint, ahogy kedve
tartotta. Ha az apjának sokáig kellett várnia, akkor megint
leüzent, de a hangja már ridegebb volt. Lám, az öreg keménynyakúnak
még mindig volt némi hatalma, hiszen az egész üzlet az ő nevén
ment: P. Jensen – ez állt a cégtáblán. Theodor nem mert cicomásan
az apja elé járulni, a gyűrűit gyorsan a zsebébe csúsztatta. Így
tett most is.</p>
<p>Megáll az ágynál és rég megszokott tiszteletből nem ül le a
székre.</p>
<p>Nem tudtál jönni, amikor kopogtam? mondja az apja.</p>
<p>A pincében voltam, feleli a fiú</p>
<p>Nem hiszem. Van gyufánk?</p>
<p>Gyufánk? Van.</p>
<p>Nem emelkedett az ára?</p>
<p>A gyufának? Nem.</p>
<p>Ezer ládával kell venni, mondja az öreg, akkor majd
emelkedik.</p>
<p>Ezer ládával? Hiszen az egy egész hajórakomány és hol
raktározzuk el?</p>
<p>A csónakházban. Nem lesz többé tánc a csónakházban, az bűn.
Rossz álmom volt emiatt. A vér vágyát gyufa pótolja majd a
csónakházban.</p>
<p>Theodor rég megszokott tiszteletből nem nevet és <span class=
"pagenum"><a name="Page_27" id="Page_27">-27-</a></span> nem
csapkodja a térdét. Az apja le akarja győzni a hús vágyát, gyufával
akarja kiűzni az ördögöt! Azzal nem is törődik, hogy veszíteni is
lehet a dolgon, meg akarja venni az egész gyárat, azt akarja, hogy
északon az övé legyen minden gyufa. Gyerekség – az apja már
gyerekes lett. Ezer láda gyufát nem is lehet hajóra rakni, sok
helyet foglal el, de súlya alig van. És mit jövedelmezne ezer láda
gyufa? Semmit. Ha még sétabot vagy blúzkelme lenne!</p>
<p>Ezer láda, úgy határoztam. És van sónk? mondja az öreg és arra
gondol, hogy a könnyű rakományt valami nagy teherrel kell
ellensúlyozni.</p>
<p>Só? Annyi van, amennyi a nyárra kell.</p>
<p>Tele van a hordó?</p>
<p>Hát egészen tele éppen nincs. De hát a só a melegtől is
fogy.</p>
<p>Zöldfülű, te akarod tanítani az apádat? Tehát száz hordó só!
Menj le és írd föl!</p>
<p>Mindez csak üres beszéd volt. Theodor lement, de nem írt föl
semmit. Meg tudta érteni az apját, amiért annyira a szívén fekszik,
hogy a hús vágyának a rovására gyufát vegyen, sőt még azt is, hogy
az üzlet kedvéért hajlandó ilyen nagy sópazarlásba bocsátkozni, de
az apja beszámíthatatlan volt. A csónakházhoz nem szabad
hozzányúlni, az volt a fiatalság táncterme, hihetetlenül jól
jövedelmezett. Igaz, hogy a bolttól nemrég elvették a bormérési
jogot, de még így is sokan jöttek a kis Theodorhoz és ő kisegítette
őket egy-két palackkal a szombati bálra. És ha Theodor nagyritkán
maga is lement a csónakházba felcicomázottan, selyempánttal a
cipőjén, akkor úgy festett, mint valami úr, igen nagy úr, gazdag
ember és az ott <span class="pagenum"><a name="Page_28" id=
"Page_28">-28-</a></span> levő leányok szemében a legnagyobb,
elérhetetlen valaki. Egyébként a Theodor gyerek hercegnőbe volt
szerelmes és a lányokra ügyet se vetett. Isten talán azért aggatta
rá ezt a bajt, hogy csupa ürességtől és pöffeszkedéstől a levegőbe
ne repüljön. De ez nagy baj volt.</p>
<p>Megint felhúzza a gyűrűit és belép a boltjába, a birodalmába. A
pult előtt tolongók útat nyitnak neki, fölemeli a csapódeszkát,
bemegy a nyíláson és megint lehajtja a csapódeszkát. Most ő
parancsnok. A fiatal fiúnak két segédje van, a polcok és fiókok
tele vannak áruval, a mennyezetről áruk lógnak le, a padlót áruk
borítják, ebben a szatócsüzletben minden van, amit ember
megkívánhat, selyemkelme, cserépkályha, fehér kalács. Theodor még a
<em class="gesperrt">Segelfossi Ujságban</em> is hirdetett a hűhó
kedvéért, pedig ez fölösleges volt, mert nem voltak konkurrensei,
de hát modernül akarta vezetni az üzletet.</p>
<p>Az öreg boltos Pernek fogalma se volt róla, hogy tulajdonképpen
mi történt odalent, a lába alatt, azt mondta, hogy gyufa, azt
mondta, hogy só. Azt hitte, még mindig úgy van, mint az ő idejében,
amikor a napi bevételt egyetlen bőrzacskóba lehetett tömni és
éjszakára a párna alá dugni? Manapság a forgalmat nagy könyvekbe
vezették és az irodában csak maga Theodor ült magas forgószéken és
írt, írt mindenkinek a világon.</p>
<p>És kezdetben, amikor még kicsi volt, azt írta, hogy kiváló
tisztelettel Theodor Pedersen, mert az apját Pernek hívták, most
már úgy írta, hogy Theodor Jensen, mert az apjának Jensen volt a
vezetékneve. Az anyja keresztelte át az apját, mindenáron kalapban
<span class="pagenum"><a name="Page_29" id=
"Page_29">-29-</a></span> akart járni és nagyságos asszony akart
lenni. Így gyarapodott a jelentőségében minden, egyik dolog a másik
után, de a legjobban a kereskedés. Gyufa és só? Nem, hanem
konzervdoboz és makaróni és svájci sajt. Az a nyakas nyomorék
odafönt a padláson ma is kecskesajtot akart, mint azelőtt, –
együgyű ember, hiszen kecskesajtot már nem is lehetett
felhajszolni, mert senki se tartott kecskét. Ez az áru eltünt, mint
ahogy eltűnt a papírgallér meg a vizesperec is. Az öreg még
kaphatott valami kecskesajtnak csúfolt zsírsajtot, meg juhsajtot
is, hogyne, de a többi, amit mondott, annyit ért, mintha a földre
köpött volna. Ő volt a bolt legrosszabb vevője, mert olyan régimódi
volt. Hát nem vehetett volna a többiek módjára rochefort-t
ezüstpapírban és camambert-t csinos fadobozokban? Neki ez mind
csalás. A tejgombóchoz értett, de a makarónihoz annál kevésbbé. Nem
tartott lépést a város és az emberek lendületével, már nem akadt
olyan ember, aki ne vízben főtt makarónit evett volna, jobban
ízlett az, mint a kalács s puha volt, igazán jó lett volna, ha itt
is olyan hullámzó makarónierdők nőnek, mint a külföldön!</p>
<p>S ezt a sok előnyt még tetézte az új, kényelmes és könnyű
háztartás. Vaj? Az emberek nem köpülnek már vajat, hanem lementek a
boltba és Pellerint (növényzsírt) vásárolnak. Az éléskamra meg a
kémény tele hússal, szallonával, meg hallal? Az ember halálra
nevette volna magát, ha valaki még mindig besózott ételt tartott
volna. Hiszen rengeteg sokfélét lehetett már konzervformában kapni,
mint konzervételt. Ez már készen volt, megfőzték, éppen csak hogy
meg nem rágták, mindig készen állt arra, hogy az emberek kibontsák
<span class="pagenum"><a name="Page_30" id=
"Page_30">-30-</a></span> és szopogassák. Ó, mennyit kellett a
szegény asszonyoknak ezelőtt kínlódniuk a háztartással a mostani
időhöz képest! Mire kellett még a szájnak fog? Hiszen a díszfogak
zsinóron lógtak a fogtechnikus boltjában, a konzervételhez pedig
nem kellett, csak kanál. A konzervételek azonkívül sótlanok voltak
és ez jót tett azoknak, akik gyomordaganatot kaptak a sok sótól.
Hát nem volt itt föllendülés az egész vonalon?</p>
<p>Csak Nils varga, meg a fia vesztették el a kenyerüket. Valamikor
ők voltak a legszükségesebb emberek Segelfossban és a környékén, ők
varrták az erős bőrcipőket, – eltartottak egy-két évig is, – ők
tudtak rávarrni cifra szegélyt, hogy díszére vált a csizmának – és
mégis elvesztették a kenyerület. Manapság már a boltban vásárolnak
cipőt az emberek. Az ám! A bolti cipő olyan fényes volt és olyan
helyes volt az orra, hgy az embernek még a nyál is összefutott a
szájában.</p>
<p>Nils varga néhány évig még csak bírta valahogy, de közben egyre
soványodott, már csak az árnyéka volt önmagának, olyan vékony, mint
egy bérmálkozó gyerek. Csak somfordált a házak közt és egy-egy
csésze kávét meg egy karéj kenyeret kunyerált, ahol tudott és
minden szemétrakáson találkozott ezekkel a gyári cipőkkel meg gyári
csizmákkal, mert azokat az emberek két hónap alatt elkoptatták,
aztán elhajították. Bizony, Nils varga még bírta néhány esztendeig,
aztán Amerikába küldte a fiát, maga azonban ott maradt a romok közt
és átéhezte a napokat. Meg kell adni, hogy néha bőkezű és jólelkű
emberekre is akadt. Például találkozott Baardseennel, a
távíróállomás főnökével és néha kapott egy-két sillinget tőle. Jó
barátság <span class="pagenum"><a name="Page_31" id=
"Page_31">-31-</a></span> volt köztük, úgy kezdődött, hogy Nils
varga egyszer elment a távirda főnökéhez, rámutatott annak a
cipőjére és kérte, hogy talpaltassa meg vele. Nem, mondta Baardsen,
arra nincsen pénzem. De van pálinkám és néhány koronám, mondta.
Azóta Nils mindig kapott valamit, amit Baardsen nélkülözhetett.</p>
<p>Július nagyon jó volt Nilshez, a Larsen szállodájában sok falat
akadt a szegény, lesoványodott éhenkórász számára. Adj Nilsnek
enni, hosszú útról jött, mindta Julius az anyjának, aki a konyhát
vezette, adj neki egy jókora darab húst. És ha fölmégy a kastélyba
Paulinéhez, akkor ne mondd, hogy üres gyomorral jöttél el a Larsen
szállodájából, mondta Julius Nils vargának. Még nem esett meg
velem, hogy elmentem volna a Larsen-szálloda előtt anélkül, hogy
nagy traktamentumot ne kaptam volna, adta vissza a szót Nils varga
ravaszul és alázatosan. A vén róka!</p>
<p>Egy másik hely, ahol Nilset ugyancsak jól fogadták, Rasch
ügyvédné konyhája volt. Nils varga sohase látta magát az ügyvédet.
Kövér, pocakos ember volt az, mindig csak az irodájában ült,
örökösen szuszogott és nagy ügyeket intézett. Nils csak az asszonyt
látta, a jótét lelket, aki valamikor mint Salvesen kisasszony
szolgált a Segelfoss kastélyban a hadnagy idején és azóta nagyságos
asszony lett belőle. Bizony, mindenki sokra vitte a régi időkhöz
képest. A hadnagyéknál Salvesen kisasszony csak bérért szolgált, és
elég furcsa, de akkor is elégedett és boldog volt. Most pedig
Raschné őnagysága lett belőle, bőviben volt a pénznek, s azonkívül
két gyermeknek az anyja, mi kellett még a boldogságához? De az
asszony mégis nyomorultnak érezte magát, ideges volt és
ingerlékeny, sokat sírt és <span class="pagenum"><a name="Page_32"
id="Page_32">-32-</a></span> nagyon egyszerűen öltözködött, bár
selyemben meg bársonyban járhatott volna. Micsoda állapot! Hát
ahhoz volt ereje, hogy két gyermeket hozzon a világra? Vagy ez csak
azért volt, hogy elfelejtse Holmengraa úr kikötőmesterét, – annak
menyasszonya volt akkor, amikor Rasch ügyvéd jött és feleségül
vette.</p>
<p>Ha Nils varga egy sajátmaga fabrikálta cirokseprűvel csoszogott
be a konyhába, vagy egy gyermekcipőt hozott, amit az asszony
megbízásából rendbehozott egy kicsit, Raschné leült mellé,
mindenféle ennivalót tett elébe, beszélgetett vele a régi napokról
és érdeklődött az Amerikában levő fia iránt. Az ám, tulajdonképpen
ennek a furcsa Raschnénak támadt volt az az ötlete, hogy a Nils fia
utazzék Amerikába, de sajnos, neki magának nem volt nélkülözhető
pénze, csak néhány korona, húsz korona, amit mindenféle apró
fogással csent össze a konyhapénzéből. És a bolond asszony majdnem
sírt, mikor odaadta Nils vargának a húsz koronát, ezt a pár garast
a fia számára, és pírba borult az arca, mert csak ilyen kevés volt
a pénze. De idenézz, mondta Raschné, itt több van, az egész jegy
ára, az ifjú Willatz adta, mondta az asszony, Willatz Holmsen,
tudod. És Raschné elmondta továbbá, hogy írt az ifjú Willatznak,
aki messze volt, kint a széles nagyvilágban, muzsikált az
embereknek és híres ember volt. Bizony, írt neki, megkapott
mindent, amit kért, bőségesen kapott. Pénz? írta vissza az ifjú
Willatz, tessék! Akárcsak az apja tette volt annakidején, ha valaki
kért tőle. Ó, a kastélybeli Holmsenék, az volt ám az uraság. És a
fiú egészen az ő vérük, minden porcikájában a szüleire ütött. Az
idén <span class="pagenum"><a name="Page_33" id=
"Page_33">-33-</a></span> nyáron hazajön és hosszú ideig megint a
nagy kastélyban lakik.</p>
<p>Raschné különös módon megindult, és lelkesülten beszél Nilsnek,
nem törődik azzal, hogy a cselédei is hallják. De ezalatt mintha
tűkön ülne, kéri Nils vargát, hogy gyorsan egye meg a vajaskenyeret
meg a kalácsot, hogy le lehessen szedni az asztalról, mert nem jó,
ha az étel ott áll. Aztán kisiet az éléskamrába és mikor visszatér,
megkérdi, hogy nem vinné-e magával ezt a gyerekcipőt is egy kicsit
összevarrni, már be is csomagolta egy nagy csomagba, hogy ne
veszítse el egykönnyen.</p>
<p>Mikor aztán Nils a csomaggal a hóna alatt megint az ajtóban áll,
Raschné mintha már nyugodtabb lenne és ekkor újra kezdi
kérdezgetni:</p>
<p>Tulajdonképpen hogy megy a sorod? Mert nem valami melegen
öltöztél fel ebben a hidegben.</p>
<p>Melegen? feleli Nils varga tréfásan és nevet a fonnyadt arcával,
mert most már jóllakott. Nem is birok el magamon több ruhát, mint
amennyi rajtam van. És azonkívül olyan gyorsan futok, hogy a hideg
messze marad mögöttem. Haha, bizony úgy teszek, mondja Nils
varga.</p>
<p>És Raschné megkérdi: Hát a fiadtól még semmit se kaptál?</p>
<p>Ó, hogyne, feleli Nils, persze. Csakhogy leginkább levelet. Mert
neki se megy olyan fényesen a sora. De örülök, hogy olyan pompás
dolga van.</p>
<p>Mást sohase kaptál, csak levelet?</p>
<p>Dehogynem. Fényképet.</p>
<p>Mást nem?</p>
<p>Nem a’. De azt ígérte, hogy legközelebb majd küld. <span class=
"pagenum"><a name="Page_34" id="Page_34">-34-</a></span> Nagy
betűkkel ír és tisztán, könnyen el lehet olvasni. Úgy írja a nevét,
hogy Nelson.</p>
<p>No hiszen, csak élne a hadnagy! mondja Raschné és ökölbe
szorítja a kezét. Majd az rávenné a fiadat, hogy úgy írjon, hogy
még könnyebben lehessen elolvasni.</p>
<p>Erre Nils varga nem felel semmit, de amikor megköszöni a
vendéglátást és indulni készül, azt mondja Raschné, hogy majd az
ifjú Willatzcal irat az amerikai fiúnak, annak a Nelsonnak. Erre
Nils – mivel a lelke egészen elvakult az amerikai fiával szemben,
akinek olyan jó sora van, – így felel:</p>
<p>Igen, de az nem lesz jó, mert mondom, nincs neki olyan jó dolga.
Hát Isten bocsássa meg, hisezn a fényképén látom, hogy
rendbentartja magát, mindene van, ami kell, ruhája, órája és
miegymás. Azt mondja, hogy haza akar rándulni és én csak elleszek
valahogy, amíg megjön. Mégegyszer nagyon köszönöm, nagysága.</p>
<p>Aztán csak gyere el hamarosan, mondja Raschné.</p>
<p>Mikor aztán elment Nils varga, az asszony így nyilatkozik a
cselédek előtt:</p>
<p>Majd ő megtanítaná azt az amerikai Nelson urat! Hát nem pukkadni
való? Fényképet küld, attól aztán meghízhatik a sovány apja. De
várjon csak, amíg az ifjú Willatz megjön!</p>
<p>És erről jut eszébe, hogy egyszer már igazán fel kell néznie
Segelfossba, a kastélyba, rögtön indul is, napról-napra
halasztotta, már megy ebben a minutumban – hozd ki a köpenyemet,
Florina. És ne felejtsétek el, lányok, hogy egyikőtöknek le kell
mennie a boltba kávéért, amíg nem vagyok itthon! <span class=
"pagenum"><a name="Page_35" id="Page_35">-35-</a></span></p>
<p>Ó, a jó Raschné megígérte az ifjú Willatznak, hogy néhanapján
felnéz a kastélyba és ezt meg is akarta tenni. Ott most a kis
Pauline vezette a házat, szorgalmas lány volt, több cseléd
dolgozott a keze alatt, a birtokot pedig Martin béres igazgatta s ő
a fél-lapp Patternek meg a többi béresnek parancsolt. Raschné
mindig mindent rendben és tisztán talált ott, de ősszel és
tavasszal az ezüstneműt is látni akarta. Feltétlenül. Hiszen
kötelessége is volt, mert hát megígérte, meg aztán azt az
ezüstneműt árdemes volt ám megnézni! Ó Istenkém, a tálak, az
aranyosfülű levesestálak, a süteményestálak, a tálcák, a kancsók, a
késnyelek végén a zergefej, no meg az úr, meg az asszony szobájában
az ezüst mosdószerszám. És sehol egy szoba megdöbbentő pompa,
festmények, márványszobrok, aranyozott csillárok, ékszeres
szekrénykék nélkül.</p>
<p>Raschné gyönyörűségét leli ebben, gazdasszony korából
kiirthatatlan tisztelet maradt meg benne minden iránt, ami a
kastélyban van, sehol sincs olyan, mint ott, még ha csak a két
főlépcső korlátjáról van is szó – nem tudom, miből van az, de úgy
csillog, mint az arany. És mivel Raschné egyszer azt olvasta az
ujságban, hogy valamelyik uralkodónak arany evőkészlete van, ezt
mondja a cselédeinek a konyhában: A kastélyban volt egy
evőkészletünk, amelyet sohase használtunk. Aranyból volt az?
kérdezték a lányok. Hát nem mondom éppen, hogy aranyból, felelte
Raschné, de legalább is ezüstből. Sohase használtuk, mert
túlságosan nagy volt az értéke. Sohase volt kéznél, hanem mindig
becsomagoltan feküdt a szekrényben. Gondoljátok csak el, huszonnégy
személyre való tányér! Ezüst tányér? kiáltották a lányok. És
Raschné így felelt: <span class="pagenum"><a name="Page_36" id=
"Page_36">-36-</a></span> Igen, ezüst vagy arany, nem tudom, de jól
emlékszem, egyszer huszonnégy tányért láttam!</p>
<p>Az ám, Raschné talán túlzott és hazudott és jókedvű volt. Ezért
volt emelkedett hangulatban, mikor Segelfossba ért és mikor
meglátta Paulinet, így kiáltott: No, itt jön a felügyelő
ellenőrizni!</p>
<p>És Pauline így válaszolt: Jó is lesz, mert a Martin béres éppen
most kapott levelet.</p>
<p>Hazajön?</p>
<p>Nemsokára. És most tessék megmondani, hogy mit kell
csinálni.</p>
<p>Ezt nem is volt olyan könyű megmondani, előbb alaposan meg
kellett hányni-vetni a dolgot. Az ifjú Willatznak a kastélyon kívül
volt még két szobája a téglaégetőben is, ahol az apja húzódott volt
meg, de vajjon hol akar majd lakni a fiú. Mind a két helyen
érintetlenül álnak a bútorok.</p>
<p>Nem írja, hogy hol szeretne inkább lakni? Hallod-e, Pauline, itt
kell rendbehoznod mindent. Azt hiszed, hogy olyan ember, mint ő,
lakhatik másutt is, mint a kastélyban? Takarítsd ki az apja
szobáit, a hadnagy szobáit, az egész északi szárnyat, tudod. Gyere,
nézzünk át mindent!</p>
<p>A két nő elindult. Minden szobában emlékek szállongtak Raschné
felé, ide-oda járkált és parancsokat adott, mint régente, magával
húzta Paulinet, mutogatott ide meg oda és a helyükre tologatta
székeket. Bementek a nagyságos asszony szobájába, azt is rendbe
kell hozni, letörölgetni, a párnákat kiporolni és a függönyöket
kimosni. Aztán hozzáláttak az ezüstneműhöz. – Ó, mondta Raschné és
a székre rogyott. Múlt az idő, a két nő egészen elmerült a
nézelődésben, egyre <span class="pagenum"><a name="Page_37" id=
"Page_37">-37-</a></span> mélyebben vájkáltak az ezüstbányában,
kiemelték és megint visszatették az egyes tárgyakat és nagy
ezüsttálakkal az ölükben üldögéltek. Aztán a kis íróasztalra került
a sor, az szegényesen festett, pedig aranyos oroszlánlábakon állt.
Ennek a mély fiókjait még sohase nézték át alaposan, ide a
kulcsokkal! Hát persze, ott is vattába csavart ezüst, de formára
régimódi és finom faragásokkal díszített evőkészlet. Pauline
egyenkint emeli ki a dobozokat meg a csomagokat, legalul nagy láda
van. – Vedd ki azt is, Pauline, az egész ládát, Pauline! De a láda
nehéz volt, és mikor nagynehezen kiemelték, két tucat ezüsttányért
találtak benne.</p>
<p>Raschné felugrott. Amit maga is szinte álomnak, némiképpen a
saját hazugságának tartott, az valóság volt. Hát nem mondtam?
kiáltotta Raschné, hiszen tudtam, hogy van, a saját szememmel
láttam. Csak nem voltam benne bizonyos, hogy a hadnagy nem adta el
– hogy nem tette-e ezt is pénzzé az élete végén. Jobban kellett
volna tudnom. Olyan ember mint ő! Két tucat, ha nem tévedek,
számold meg Pauline! Persze, hogy huszonnégy vendégnek való tányér
van itt. Hát úrikastélyban vagyunk-e vagy sem? Ó Istenkém,
Istenkém!</p>
<p>Az asszony nagyon izgatott lett, megbánta, hogy nem hozta
magával a két kisgyerekét, hogy azok is láthassanak egyszer mesét.
Ki tudja, talán az egész életünkre hatott volna, – talán áldott kis
gyerekeim egész életükben nem felejtették volna el. De még ma este
elmondom nekik, amikor lefektetem őket, tudod, Pauline, milyen szép
szemük van, mind a kettőnek egyforma szép, nagy szeme, az Isten
áldja meg őket! Kár, hogy nincs még néhány olyan gyerekem! De
nemsokára <span class="pagenum"><a name="Page_38" id=
"Page_38">-38-</a></span> öreg leszek és akkor nem kapok többet és
ha ez a kettő, megnő, akkor egyetlen fiókám se marad a fészekben.
Erre már nem egyszer gondoltam. Pauline, ne felejts el mindent
szépen letörölni és vattába csavarni, aztán visszafektetni szépen a
fiókba aludni. Aludni, aludni, micsoda gazdagság alszik itt!
Bizony, kis Pauline, ma mind a ketten láttunk valamit. Majd egyszer
megmondom hogy hogyan kell asztalt ezüstneművel felteríteni, ahol a
velencei poharakon kívül a legcsekélyebb holmi is ezüstből van. És
akkor aztán nemcsak vajaskenyér, vagy főtt kecskehús van, hanem
három fogás csupán csak különböző halfajta, utána öt vagy tíz fogás
különböző húsétel és utána kávé meg likőr, amit a pincében álló
korsókból hoznak fel. Majd egyszer azt is elmondom, hogy ünnepelnek
a nagyok. Akkor keményített kötény van előttünk és fehér
flórfejkötő a fejünkön, hogy haj ne kerüljön az ételbe. És a
hölgyek idáig kivágott ruhát hordanak és aranyláncot a nyakukon és
az urak mind frakkban vannak, akkor is, ha napközben van az
étkezés. Ez már így szokás. Aztán felemelkedik a hadnagy és
beszédet mond mindenkire – amikor a kis Margarete Coldevint
megkeresztelték, itt tartották meg a keresztelőt és akkor olyan
beszédet mondott róla a hadnagy, amilyen szépet még emberi nyelv
nem mondott soha. De akkor én nem voltam itt, az még az én időm
előtt volt, maga Frederik konzul mesélte el nekem. Ó, az a Frederik
konzul, Pauline! Olyan históriákat mesélt, hogy az életem végéig
kacagnom kell rajta, aztán megfogta a kezemet, mint mikor valakit
el akar bűvölni. Olyan ember nincs még egy. Senkisem ejtett ki a
száján olyan mulatságos dolgokat, mint ő. Magára várok, szokta
<span class="pagenum"><a name="Page_39" id=
"Page_39">-39-</a></span> mondani, de ezt csak mondta, mert hiszen
akkor már régen házas volt. Ha nem lett volna, akkor Isten tudja mi
történik köztünk, mert mindenkinek tele tudta beszélni a fejét. De
én is csak fecsegek itt, no, gyere, gyermekem, menjünk! Egészen
megfeledkeztem a gyermekeimről, meg a vacsoráról.</p>
<p>Mikor Roschné már az ajtóban állt és indulni akart, eszébe
jutott, hogy még nem adta ki az utolsó parancsot, visszament újra a
konyhába és azt mondta Pulinenak:</p>
<p>Bosszant, hogy egyikünknek se jutott még eszébe. Hozd rendbe a
téglaégetőben levő szobákat is. Mosd ki a függönyöket, porold ki a
szőnyegeket és törölgess le alaposan. Az olyan úr mint ő, talán
több helyen is akar lakni, nem tudhatjuk.</p>
<p>Raschné aztán hazasietett az övéihez. És persze rögtön beavatta
a cselédeket nagy élményébe, mesélt nekik az ezüstholmiról s ebből
valóságos gyémántbánya, megszámlálhatatlan kincs, paradicsom lett.
Letöröltük az arany evőkészletet is, mondta mintegy mellékesen,
huszonnégy tányért. Aranyat? mondták a lányok és összecsapták a
kezüket. Raschné így felelt: Azt nem néztem meg pontosan, talán
csak ezüst… De mindenesetre valódi, mert minden darabon rajta van a
fémjelzés. Hiszen nincs nagy különbség az ezüst meg az arany
között, akinek ezüsttányérja van, annak lehet még arany is, de
ezüsttányér sokkal finomabb, különösen reggelihez. Megkapták már a
gyerekek a vacsorát?</p>
<p>Florina leányzó viszonzásul a boltról kezdett referálni. Úgy
feketélltek ott az emberek, hogy alig tudta megkapni a kávét.
Mindenki arról beszélt, hogy mi <span class="pagenum"><a name=
"Page_40" id="Page_40">-40-</a></span> lesz, mi készül, amért
Kornelius egész nap a zászlódombon áll és a tengert kémleli. Majd
meg tetszik látni, felelik a segédek és azt feleli maga Theodor is.
Többet nem akarnak mondani. Pedig az egész környékről eljönnek az
emberek megtudni, hogy mi készül.</p>
<p>Az egész csak szemfényvesztés, mondja Raschné. A boltban
találták ki, hogy jön valaki és azért lengetik a lobogót. Nem adok
semmit az egész hűhóra, semmit, de semmit. De a lányokra már
átragadt az általános izgalom, estefelé megkérdezték Raschnétól,
hogy nem kell-e borsót meg árpakását hozni a boltból. No, hát hozz
csak – és bár az egyik lány, a Florina, az utóbbi időben nem érezte
jól magát, hányt, sokat síránkozott és fájt a foga, mégis elment,
nem lehetett visszatartani, csak éppen gyapjukendőt kötött az
arcára. A lányok útnak indultak, de mikor hazaértek, Kornelius inas
még mindig nem jött le a zászlódombról, még mindig ott állt.
Csokoládét kaptunk a segédektől, mondták a lányok és Daverdana is
bejött a boltba, s azt maga Theodor kínálta meg borral. Mintha csak
esküvőre vagy ilyesvalamire készülnének. Ez már Raschnénak is sok
volt, ő se volt több húsból-vérből való embernél és tudta, hogy ha
nem hoz egy csomag zselatint, vagy pár méter légyhálót, akkor
holnap kell megtennie, mert holnapután vasárnap van. Igazán nem
csinált belőle nagy hűhót, hanem hajadonfővel szaladt a boltba. De
csak egy pillanatig akart ottmaradni hogy megmutassa nekik, hogy
milyen kevésre becsüli az ötletüket.</p>
<p>Mikor a boltba lépett, mindenki köszönt neki, mert hiszen
Raschné nagyságos asszony volt és mindenütt csak jóbarátai voltak.
Csak az volt a baj, hogy ott <span class="pagenum"><a name=
"Page_41" id="Page_41">-41-</a></span> volt a kikötőmester is,
Holmengraa úr kikötőmestere, Raschné első vőlegénye ezen a helyen.
Persze udvariasan köszönt, ahogyan szokta és úgy tett, mintha nem
venné észre semmit, de Raschné kellemetlenül érezte magát, amiért
födetlen volt a feje és az öltözéke is kissé hanyag.</p>
<p>Mutassa, milyen zselatinja van, mondta első zavarában. És adjon
egy félméter légyhálót is, tette hozzá azután.</p>
<p>A fiatal Theodor maga ment oda hozzá és sajátkezűleg szolgálta
ki, de amikor felemelte a csapódeszkát és megkérte az asszonyt,
hogy lépjen beljebb, Raschné így felelt: Nem, köszönöm, nagyon
sietek.</p>
<p>És a fiatal Theodor húsz csomag zselatint hozott elő, mintha
mind másfajta lenne, és egy egész köteg légyhálót, amit aztán
szélesen legöngyölített, hogy mindenki láthassa az árut. A fiatal
Theodor általában választékosan udvarias volt, a keze is csinos,
csak éppen sok gyűrűt hordott. Felszólítás nélkül elmondta
Raschnénak, hogy kinek a látogatását várja és kinek a kedvéért
akarja lengetni a lobogót. Miután pedig a többit mind kínpadra
feszítette ezzel a titokkal, neki pedig elmondta, az asszony
mindjobban megkedvelte ezt a fiatalembert, hiszen Raschné se volt
több, csak ember és Theodor egyébként is értelmesen és kedvesen
beszélt vele:</p>
<p>Szóval, hogy ő egy kis tiszteletet akar meg adni annak az
embernek és lobogót lenget a hajójának, mert hát az az ember nagy
kereskedelmi utazó, a Didriksen &amp; Hybrecht képviselője, magának
Didriksennek a fia. Saját gőzhajója van és csak a nagyobb városokat
látogatja meg… Ismeri nagyságos asszonyom <span class=
"pagenum"><a name="Page_42" id="Page_42">-42-</a></span> Didriksen
&amp; Hybrechtet? No, hát annak a képviselője. Néhány nappal
ezelőtt azt táviratozta, hogy ma érkezik, de úgy látszik, késik…
Theodor megvetette azokat a délvidéki kisstílű nagykereskedőket,
akik csak egy embert küldenek s az csak egy szál bőröndöt cipel a
kezében, ez semmi, ilyesmivel nem lehet nagy üzletet kötni. Hiszen
mi óriási forgalmat csinálunk, mondta és alapos mennyiséget akarunk
bevásárolni tavaszra és nyárra.</p>
<p>Mindenki odahallgatott, ó, a szemüket is kimeresztették, és
előrenyújtották a nyakukat. Julius, a szállodatulajdonos, tolakodó
ember volt, félbeszakította Theodort és ezt kérdezte:</p>
<p>Nálam fog lakni?</p>
<p>Nem, felelte Julius röviden.</p>
<p>No, hát nem. Talán uraságodnál?</p>
<p>Theodor mosolygott és inkább Raschnénak, mint Juliusnak
mondta:</p>
<p>Azt hiszem, hogy sajátmagánál lakik, a tulajdon nagy
szalonjában.</p>
<p>Erre még meglepettebben hallgatóztak az emberek. Hát olyan
embertelenül nagy személyiség az illető?</p>
<p>De Theodor továbbra is csak Raschnét szolgálta ki, neki beszélt
és egyre jobban düllesztette ki a mellét:</p>
<p>A szezonra vásárolunk be, mi vagyunk az egyetlen nagy cég
ezekben az országrészekben és húsz-harmincezer korona értékű
megrendelést akarunk tenni. Csupa kézműáru, finom és divatos
kelmék, valódi strucctollak, kész toalettek Párisból és Londonból,
amit csak kivánhat, nagyságos asszonyom. Remélem, lesz szerencsém,
nagyságos asszonyom, amint megjön az áru. <span class=
"pagenum"><a name="Page_43" id="Page_43">-43-</a></span></p>
<p>Lesz gyermekruha is? kérdezte Raschné.</p>
<p>Minden, nagyságos asszonyom, minden!</p>
<p>Az asszony jóakaratúan bólintott, mikor elment. Senki másnak nem
mondták el az ujságot csak neki, még hozzá a kikötőmester füle
hallatára. Ó, annak a Theodor Jensennek nemcsak bolondságon jár az
esze.</p>
<p>A bolt lassanként kiürül, az emberek végre megtudták, amit
akartak és kisietnek az ujsággal, hogy elvigyék a házakba és
elmondják azoknak, akikkel véletlenül találkoznak. Lám, nem is
sejtették, hogy milyen nagy emberek a boltosék, a fiatal boltos
Theodor, egy cég a saját hajóját küldi el hozzá mindenféle
mintával, mi lesz még ebből? És ha magában strucctollat és
gyermekruhát meg ilyesmit vásárol harmincezer korona értékben,
akkor mi mindent és mennyiért kell általában vásárolnia?!</p>
<p>Valamelyik ember nagyon érdekesnek találta azt a finom csomagot,
amelyet Raschné vett és megkérdezte, mi van benne. Zselatin? Hát az
mire való? Ez az ember az alvégről jött, meglehetősen sokat ivott,
míg a lovai odakint fagyoskodtak. Adjon nekem is egy csomaggal,
mondta. Mikor aztán fizetnie kellett, meglepődött, hogy milyen
olcsó és még négy csomagot kért, hogy jó darabig legyen zselatinja.
Vett egy doboz kekszet is. Aztán kicsoszogott az üzletből.</p>
<p>Sötétedett és a segédek meggyujtották a lámpákat. Kornelius inas
lejött a zászlódombról és kijelentette, hogy nem lát már tíz
lépésnyire sem, egészen kékrefagyott és feldagadt a képe. Mikor
valaki megnevettette, az emberek a hasukat fogták, annyira
eltorzult az arca.</p>
<p>Daverdana még mindig ott állt és vásárolt egyetmást.
<span class="pagenum"><a name="Page_44" id=
"Page_44">-44-</a></span> Vörös haja volt és födetlen feje, pompás
teremtés, és olyan szívből tudott kacagni, hogy a könnyei
kicsordultak, mikor Theodor megkérte, hogy menjen haza a
gyerekeihez. Daverdana Lars Manuelsen lánya volt, már néhány év óta
a felesége Holmengraa úr másodkikötőmesterének és csak egy gyereke
volt. Mit csináljon odahaza a gyerekeinél? Hiszen csak egy van,
több nincs. Azonkívül szolgál nála egy kislány, aki mindent el tud
végezni maga is. A fiatal anya egyébként nagyon szorgalmas. Ő is
azok között van, akik zsákot varrnak a malomnak, tehát maga is
keres. Az ura fülig szerelmes bele, mindenki az, mert pompás
teremtés és nagyon szenvedélyesnek látszik. De az ura nem hisz el
róla semmi rosszat és süket minden pletykával szemben.</p>
<p>Mit is higyjen Daverdanáról? Hát nem férjes asszony-e és nincs
saját ura?</p>
<div class="chapter">
<h2>3.</h2>
</div>
<p>A Didriksen &amp; Hybrecht képviselője másnap sem érkezett meg.
Korneliusnak, a boltosinasnak, még három napig kellett a
zászlódombon fagyoskodnia, amíg az idegen megjött. De aztán
megérkezett végre és lengették a lobogót a zászlódombon, meg
odahaza a bolt épületén és az öreg boltos Per nem tudta elgondolni,
hogy mi zörög a feje fölött. Talán bizony az a nyomorult Sjura,
mondta, bizonyosan éppen ott akar fészket rakni.</p>
<p>Theodor egész nap a hajón volt és reggeltől-estig alkudott, csak
akkor látták, amikor a boltba ment és <span class=
"pagenum"><a name="Page_45" id="Page_45">-45-</a></span> akkor egy
köteg kötlevelet vitt magával. A kis gőzös is nagy feltünést
keltett, egész nap fűtötték a kazánját, és füstölgött, a város
lakói közül sokan felmentek és megnézték a belsejét, nem mintha
felvehette volna a versenyt azokkal a gabonaszállító óriásokkal,
amelyek Holmengraa urat keresték fel a világ minden tájáról, ó
dehogy, inkább éppen azért, mert személyszállító hajó volt,
egyetlen nagy ember számára.</p>
<p>Ez az ember magas termetű volt, vakmerő, fiatal és féktelen,
csak néha mutatkozott a fedélzeten prémbundájában és gumicipőjében.
Bólintott a parton bámészkodó fiatal lányoknak és <em class=
"gesperrt">öt-őrések</em>et dobált a gyerekek közé, bőkezű fickó
volt, ez volt az első északi útja. A kikötőmester fölment hozzá a
hajóra, de fölment a <em class="gesperrt">Segelfossi Ujság</em>
szerkesztője, s egyben szedője is, és írt valamit a sovány
nyomdászujjaival. Megkínáltak egy pohár itókával mindenkit, aki
csak ott volt. Az öreg Lars Manuelsen is feltolakodott a hajóra és
megkérdezte, nem kell-e valamit a partra vinni. Nem. Erre
megmondta, hogy kicsoda, az L. Lassen apja és megkérdezte, hogy nem
lehet-e valamiben a hajótulajdonos szolgálatára. Didriksen úr erre
alaposabban szemügyrevette az öreg szemét és arcvonásait és így
felelt: Tyüh a teremburáját, jőjjön, hajtson fel egy pohárral, nagy
kedvem van magával megismerkedni, mondta. Aztán félrevonultak és
alaposan megismerkedhettek egymással, mert sokáig
elbeszélgettek.</p>
<p>Bár fűlt a kazán, Didriksen úr mégsem akart aznap este
útnakindulni, mint ahogy eredetileg szándékában volt, hanem lakomát
csapott. Az igazat megvallva eredetileg néhány óra alatt végezni
akart Segelfosszal, és <span class="pagenum"><a name="Page_46" id=
"Page_46">-46-</a></span> aztán visszamenni, de Theodor
megrendelései nagyobbak voltak, mint ahogy várta és ezért Didriksen
úr egy kis férfiestélyt akart rendezni a jó vásárra. Magával
Theodorral tárgyalta meg a dolgot és Theodor készséggel
beleegyezett. Holmengraa úrra persze gondolni se lehetett, de ha
Didriksen úr hajlandó látogatást tenni, akkor talán elhozhatja
Rasch ügyvédet. Ezt Didriksen úr nem akarta… illetőleg, vannak
fiatal hölgyek a házban? kérdezte. Nincsenek. Akkor nem megyek oda.
Azonkívül szóbakerülhetett Muus, a körorvos, de az messze lakott,
pedig nagyon jó, előkelő vendég lett volna. De Baardsennek
okvetlenül ott kellett lennie. Ő a távirda vezetője, sokat iszik,
de tud gordonkázni. Hát még kiről lehet szó?</p>
<p>Gondolkoztak és tanácskoztak, közben pedig megittak egy-két
pohárral, előlegül az áldomásra. Mikor ez már így ment egy darabig,
Didriksen úr nem tudta megérteni, hogy miért legyenek csak urak,
miért? Mért ne elhessen három úr a hölgyével, illetőleg
mindegyiknek egy-egy hölgy? És milyen ember az az öregúr, aki
parókát hord és Lassen lelkésznek az apja? kérdezte hirtelen. Végül
kijelentette, hogy nem akar finom és unalmas embereket. Hiszen
nélkülözhetjük őket, hárman vagyunk, ön, a gépmester meg én és
talán csak akad olyan lány, aki feljön a hajóra táncolni, aztán egy
kicsit kihajózunk velük a fjordba. A kazán mindig fűlik.</p>
<p>De ekkor derült ki, hogy a Theodor gyerek nem olyan fajtából
való, illetve mindenre hajlandó, mondta, de hát félig-meddig
vőlegény. No, ez nagyszerű, erre aztán ittak. De hát nem hívhatná
meg egyszerűen azt a hölgyet is? Theodor fájdalmasan mosolygott, ó,
arról <span class="pagenum"><a name="Page_47" id=
"Page_47">-47-</a></span> szó sem lehet, a lány sokkal előkelőbb és
úgysem adják hozzá soha.</p>
<p>Bizony az utolsó pohár úgy látszik ellágyította a fiatal
Theodort, nem szokta meg az ivást és hamar a fejébe szállt a bor,
aztán jött az elégia. Hétköznapias szívének volt egy kis csücske,
ahol nem volt vásár és alku, – az álmok, térdreborulások és
ajándékok rejtett ligete volt az.</p>
<p>A másiknak, Didriksen úrnak, dehogy volt ilyen ligete, az
ilyesmi elől meg szokott szökni, az ördögbe is, mondta némi
hencegéssel. Úgy tett, mintha bosszankodnék a fiatal Theodor miatt
és haragudnék rá, amiért elrontja az estéjét. Hát nem ácsorog elég
lány a parton? Vigasztalni kezdte a fiatal fiút és buzdította, mint
ahogy a vevőivel szokott beszélni: Azt mondja, hogy nem kaphatja
meg azt a leányt? Olyan ember, mint maga, nagy kereskedő? Hiszen
egyetlen más embernek sem adtam el ennyit az egész utamon. Majd
meggondolja magát az a lány.</p>
<p>Ujabb elégia. A leány nagyon előkelő. És aztán végtelenül
gazdag. Nem, nem sohase lehet az övé.</p>
<p>Hát akkor mondjon le róla!</p>
<p>Igen, vélekedik Theodor, mást úgyse tehet.</p>
<p>Jól van, hiszen akkor semmi akadálya annak, hogy két lány jőjjön
ide hozzánk a hajóra.</p>
<p>Nem, ezt már nem akarja Theodor. Hiszen ezzel önmagát alázná
meg. Makacsul ragaszkodik ez eredeti kijelentéséhez, ezt a
fiatalembert senkise tudja az ujja köré tekerni. Még elég fiatalos
imádat van benne, két szíve van. Bravó!</p>
<p>Hát akkor hozza el a távirászt, mondta Didriksen <span class=
"pagenum"><a name="Page_48" id="Page_48">-48-</a></span> úr. Aztán
csöngetett a szakácsának és nagy vacsorát rendelt.</p>
<p>Tyüh, milyen nagy fiú volt ez a fiatal Didriksen! Mintha nem
tudna mulatozás és mámor és lányok nélkül élni. Olyan tapasztaltnak
mutatta magát. Elővette a tárcáját és megmutatta néhány
varetéhölgynek az arcképét. Ezek közül az egyiken név és dedikáció
volt, de ezt ő maga is írhatta. Mert hiszen mi minden nem jut a
bolond fiatalság eszébe! De mindenesetre imponált a házias boltos
Theodornak. Mind a ketten fiatalok voltak.</p>
<p>Estefelé még több ember özönlött a rakodópartra. Emberek, akik
befejezték a napi munkájukat, munkánok a malomból, meg a többi ház
népe. Ott állt közöttük egy ember magában, csöndesen pipázgatott,
Theodor intett neki, hogy jőjjön a hajóra. De az ember csak pipázik
és nem törődik az integetéssel. Az Baardsen távirász, mondja
Theodor, talán máris részeg. – Hozza föl a hajóra, mondta Didriksen
úr. – Theodor megint integetett, de Baardson ügyet se vetett rá.
Egyszer csak Didriksen úr kiszalad a partra, leveszi a kalapját,
megmondja a nvét és meghívja a távirda vezetőjét. Mind a ketten
feljönnek a fedélzetre.</p>
<p>Baardsen hatalmas termetű ember, rosszul szabott kék öltönyt
visel és járás közben ringatja széles vállát. Körülbelül a
negyvenes éveiben lehet. Tiszta és borotvált, de az öltözéke
hanyag, nincs rajta felöltő, még a kabátját is nyitva hagyja,
kilátszik a mellénye, arról meg hiányzik egy gomb. Az orra vöröses,
de ez bizonyára nemcsak attól van, hogy nagy a hideg a
rakodóparton, ó nem, Baardsen nem veti meg az italt.</p>
<p>Holnapig itt horgonyzok a rakodóparton és kérem, <span class=
"pagenum"><a name="Page_49" id="Page_49">-49-</a></span> tiszteljen
meg ma este a látogatásával, ha nincs jobb programmja, mondta a
házigazda előzékenyen.</p>
<p>Köszönöm, mondta Baardsen.</p>
<p>Az urak ismerik már egymást, ugyebár? Mivel szolgálhatnék
egyelőre?</p>
<p>Baardsen kissé bizonytalan, kivülről jön, a világosságról, a
kicsiny homályos szalonba. Meglátta ugyan a palackokat és a
poharakat az asztalon, de azért így felelt:</p>
<p>Egy kis világossággal.</p>
<p>Didriksen úr csöngetett.</p>
<p>Világossággal, ebben igaza van, haha, találó megjegyzés.
Világosságot, kiáltja az ajtóban megjelenő szakácsnak és a
házigazda még a lomposruhájú vendége iránt is jó és barátságos.</p>
<p>Leültek. Közben este lett. Baardsen úgylátszik nem érezte magát
kellemetlenül. Kezdetben kissé szűkszavú volt, aztán fölengedett és
jóakarattal hallgatta a fiatal kereskedelmi utazó fecsegését. De
boltos Theodort már nem hallgatta olyan jóakarattal, ki tudja, mi
okból, szinte nem is látta, nem is hallotta. Theodor pedig úgy
vélte, hogy ő a maga részéről némi szabadsággal kezelheti a
távirászt, hiszen annakidején sokat adott el neki a nyomorúságos
borából és ismerte a gyöngéjét. Most azonban bakot lőtt Theodor,
kiderült, hogy ugyancsak ügyelnie kell magára.</p>
<p>Nem szaladhatna haza a gordonkájáért, Baardson? mondta Theodor
egyszerűen.</p>
<p>De igen. Ha maga elment, felelte Baardsen.</p>
<p>No! mondta Theodor és nevetett. De hamarosan megértette a
gorombaságot és ezt mondta: Holnap is ilyen lóhátról beszél?
<span class="pagenum"><a name="Page_50" id=
"Page_50">-50-</a></span></p>
<p>Most jut eszembe, úgy-e itt szálloda is van, mondja Didriksen
gyorsan. Szálloda is, meg szállodai szolga is… valami öreg
Manuelsen, Larsen vagy ilyesmi. Ő az apja a híres Lassen
lelkésznek.</p>
<p>Ez igaz.</p>
<p>Sajnos, nem tudtam neki semmi megbizatást adni, mondta Didriksen
úr nevetve. Megígértem neki, hogy legközelebb elmegyek hozzá a
szállodába.</p>
<p>Didriksen úr mámora kezdett eltűnni, leküzdötte, megfontolt
minden szót, mielőtt kimondta volna és nagyon kedvesnek
mutatkozott. Rugalmas volt és fiatal, tiszteletet akart mutatni a
távirász iránt, éppen mert olyan rezes az orra és mert hiányzik egy
gomb a mellényéről.</p>
<p>Sok érdekes van még itt Segelfossban Lars Manuelsenen kívül is,
magyarázta a távirász. Van itt egy királyunk, Holmengraa úr,
özvegyember és van egy hercegnője.</p>
<p>A fiatal Theodor a földre nézett.</p>
<p>Aztán van egy elhagyott kastélyunk, folytatta a távirász.
Willatz Holmsen nevű nemes úr lakott benne, de az már meghalt. Ifjú
Willatz, a fia, külföldön jár, az idén tavasszal jön haza.</p>
<p>Micsoda? Tavasszal hazajön? kérdezte Theodor.</p>
<p>Igen, de azért magának nem kell lemondania minden reményről.</p>
<p>Minden reményről? Hogyan?</p>
<p>Úgy láttam, mintha olyan ijedt arcot vágott volna.</p>
<p>Nos, akkor nagyon kellemes lehet itt, vetette közbe gyorsan
Didriksen úr. És ami ide látszik onnan a szárazföldről, az ugyebár
a kastély?</p>
<p>Igen, az a kastély. <span class="pagenum"><a name="Page_51" id=
"Page_51">-51-</a></span></p>
<p>Egyébként pompás épület, ma láttam a fedélzetről. Ha valakinek
ilyen kastélya van, az kaphat már akár hercegnőt is.</p>
<p>Hallotta? mondta Baardsen és a fiatal Theodor arcába nézett.
Legalább ilyen kastélyra van az illetőnek szüksége.</p>
<p>Mindenesetre, adta vissza a szót Theodor. Elpirult, de nem
vesztette el a lélekjelenlétét. Nekem semmi közöm hozzá, nekem
nyílt üzletem van. Nem tudom, hogy mire célozgat egész este, tette
hozzá.</p>
<p>Baardsen folytatta.</p>
<p>Aztán van még itt egy régi téglaégető fönt a folyó torkolatánál.
Ott már nem csinálnak téglát, megszűnt az üzem és most két
lakószoba van benne. De ha a legrégibb gerenda ott elmondhatná az
emlékeit…</p>
<p>Didriksen ezt mondta:</p>
<p>Igen, Segelfoss régi, nagy hely, Stenvinkel uradalom
krónikájában lehet róla találni adatokat. És úgy iátszik, az utóbbi
időben nem lett kisebb, legalább is én olyan jó üzleteket csináltam
itt, mint egyetlen délvidéki városban sem. Jensen úr,
egészségére!</p>
<p>Csatlakozom! mondta a távirász. Már csak az ifjúság sok erénye
kedvéért is!</p>
<p>Maga koccint velem? kérdezte Theodor.</p>
<p>Igen, én magával, nagyon gyanús úgy-e?</p>
<p>Igen.</p>
<p>A távirász maga elé mosolygott és ezt mondta:</p>
<p>A maga sok erénye kedvéért.</p>
<p>Nem iszom, mondta Theodor és letette a poharat.</p>
<p>A házigazda megint közbevetette magát és ezt ajánlotta:</p>
<p>Nem óhajtanak az urak fölmenni egy kicsit? Udvari <span class=
"pagenum"><a name="Page_52" id="Page_52">-52-</a></span> szakácsom
bizonyára meg akarja teríteni az asztalt. Ön felöltő nélkül jött el
hazulról, Baardson úr, legyen szíves, vegye fel az ulsteremet.</p>
<p>Felöltöztek és fölmentek. A fedélzeten élénken beszélgetett a
gépész meg a révész. Mindegyik előtt egy pohár grog állt és miután
hosszabb sétát tettek bent a szárazföldön, mind a kettő nyugodtan
szívta a szivarját.</p>
<p>Világos és szélcsöndes volt az este, de még meglehetősen hűvös,
a folyó felől lágy, szakadatlan zúgás hallatszott. Odaát, az erdő
előtt, állt a nagy segelfossi kastély, fehér oszlopaival, két magas
lépcsőjével, igazi úrilak, palota. A malom nem dolgozott, a nap
véget ért.</p>
<p>Künn a nyílt tengeren felbukkant egy halászkutter, három ember
vontatta egy nagy csónakkal, egy másik ember pedig a kormánynál
állt.</p>
<p>Ott jön a yachtom, mondta Theodor. Nincs szele.</p>
<p>Az az ön yachtja? Hol akar kikötni? kérdezte Didriksen úr. Elébe
megyünk. Mester! kiáltott a gépmester felé. Azt a hajót
bevontatjuk, Jensen úrnak a yachtja.</p>
<p>Ez a munka mindössze fél óráig, az előkészületekkel együtt
legfeljebb egy egész óráig tartott. Bevontatták a yachtot a
csónakházig, ahol kiveszik a halakat és a lapos, sziklás parton
megszárítják. A gőzhajó aztán visszasiklott az előbbi helyére. Az
asztalt megterítették és az urak lementek a szalónba.</p>
<p>Látta a vontatócsónakban azt a lobogó sárganyakkendős embert?
kérdezte Baardsen.</p>
<p>Az a vältai Nils, mondta Theodor. Azért cicomázta fel magát
ennyire, mert a menyasszonyát akarja ma este meglátogatni. Mi van
vele?</p>
<p>Látja, Didriksen úr, mondta Baardsen és a házigazdához
<span class="pagenum"><a name="Page_53" id=
"Page_53">-53-</a></span> fordult, az ember csak kínlódik, ön, meg
ő, meg én. És semmisem olyan fontos nekünk, mint éppen a saját
kínlódásunk. Az egyik dunnalúdpelyhet vásárol nagyban, este
lefekszik és a kezét dörzsöli a jó üzlet miatt, a másik tizenkét
hétig utazik alkalmazásban és mire hazajön, a menyasszonya már
három hete fogfájásban és hányásban szenved.</p>
<p>Theodor és a házigazda megértik, hogy Baardsen ezzel valami
különös dologra céloz. Emögött kell lennie valaminek. Fontolgatnak,
számolgatnak: tizenkét hét, három hét. De vajjon végül is nem csak
egy részeg ember fecsegése az egész? Egyébként Theodor bosszús lett
és azt mondta:</p>
<p>Maga az én dunnapelyhemre célozgat?</p>
<p>És az emberek, akik néhány éve, vagy tavaly, vagy csak
mostanában itt meghaltak, ugyanazok, mint akik azelőtt kínlódtak
errefelé, folytatta Baardsen. Vettek és eladtak és este boldogok
voltak, amiért jó üzletet csináltak. Az ám. Aztán meghaltak. Hát
nem lett volna mindegy, hogy megcsinálják-e azt a jó üzletet, vagy
sem? Odaát a mi kis temetőnkben elolvastam a sírfeliratot Andor
Nielsen Välta sírkövén. Ez annak a sárganyakkendős embernek az apja
volt. Az apa körülbelül húsz évvel ezelőtt halt meg és senkise
gondol rá, még a fia sem. Az is szorgalmasan kínlódott, új fedelet
tétetett a házára. És mikor este lefeküdt, boldog volt, a tető
miatt. Aztán meghalt és itt hagyott mindent. Most a fia
kínlódik.</p>
<p>Igen, igen, mondta a házigazda és igyekezett megelőzni a
súrlódást. Ilyen az élet. Mert úgye hogy ilyen?</p>
<p>De ha az ember egy pillanatra megáll és figyel, akkor
észreveszi, hogy milyen hallatlan vakmerőség és <span class=
"pagenum"><a name="Page_54" id="Page_54">-54-</a></span>
szemérmetlenség, ha valaki mindig csak a maga adásvételével és a
maga kínlódásával foglalkozik. Hát nem mindegy az?</p>
<p>Ezzel Baardsen távirász a poharába néz, abba a jótevő pohárba és
úgylátszik, mintha mély gondolataiba merülne.</p>
<p>Ó, ez a Baardsen távirász, ez a csirkefogó, ez a gazember!
Bizonyára csak az iszákosok megszokott fogását alkalmazza, hogy
tűnődéseket, élményeket és csalódásokat sejttessen az iszákossága
mögött. Vagy talán nem néz majd mindjárt a csillagokra és sóhajt
nagyokat anélkül, hogy szavakat találna? Talán bizony már az is
meghatotta ifjú hallgatóit, amit eddig hallottak?</p>
<p>De Theodor hamarosan összeszedte magát, alighanem volt már része
ilyen jelenetekben és teliszájjal szólt:</p>
<p>Nem jó dolog az Baardsen, hogy itt vagyunk ezen a hajón és ilyen
finoman traktálnak bennünket? Először intettem magának, de úgy
tett, mintha nem is látná.</p>
<p>A fiatal Theodor azonban megint túlságosan szemtelen volt,
úgylátszik.</p>
<p>A távirász felpillantott, mint valami mély szakadékból, mint
valami távoli messzeségből és lassan Theodorra fordította
tekintetét.</p>
<p>Igen, integetett, mondta. De akkor bizonyosan fiatal
házigazdánktól leste el, hogy csinálják az ilyesmit.</p>
<p>Vagy úgy! felelte Theodor és nevetett. De nagy zavarban volt.
Azt hittem, elég jó ismerősök vagyunk arra, hogy megtehessem.</p>
<p>Tehát ön olvasta Stenvinkelt, Didriksen úr? kérdezte Baardsen
minden átmenet nélkül. <span class="pagenum"><a name="Page_55" id=
"Page_55">-55-</a></span></p>
<p>Igen, hogy előkészüljek arra, amit majd itt útközben látok.</p>
<p>Nagyon helyes, mert csak így ítélheti meg, mekkora változások
történtek azóta. Nem élünk át semmit, ahhoz képest, ami akkor volt.
Adásvétel? Lappáliák. Sárga selyem nyakkendők tömegei? Az életünk
kisiklott a pályájáról, a lovak kocsis nélkül járnak és mivel
tudják, hogy lefelé húzni könnyebb, hát lefelé mnnek! Lefelé
haladunk, lefelé! Az élet nevetségessé válik, minden cselekedetünk
a ruháért, meg az ennivalóért történik, csak úgy teszünk, mintha
élnénk. Régente nagy volt a különbség. Akkor kastély volt és
sivatag, ma minden egyforma. Régente a végzet parancsolt, ma a
napszám. Nagyság, mi az? A lovak azt is lehúzták, adjon nekem is
egy kiló nagyságot, mibe kerül? Fogsort veszünk a szánkba, új
bélrendszert tenyésztünk ki a hasunkban, mindenki egyformán,
mindenki egyenlően az egész vonalon. Megosztjuk magunk közt az
életet, elszívjuk egymás elől a levegőt és minden nemzedékkel
zavarosabb és torzabb világot hagyunk magunk után. A hercegnő?
Biciklizik, mint apjának, a királynak, a munkásai, azok csak félig
térnek ki előle, köszönnek is neki, meg nem is.</p>
<p>Későre járt már az idő és a vacsora véget ért, de a távirász még
fecsegett és ivott. A házigazda udvarias volt és csak hallgatta. De
Theodor nem rejtette véka alá a türelmetlenségét, nem értett semmit
ebből a sok beszédből és nem tartotta másnak, csak részegségnek.
Hát bele kell ebbe törődni az embernek? Theodor az órájára nézett,
a térdére csapott, hangosan ásított, a kezét összekulcsolta a
tarkóján, úgy pihent, és általában minden fesztelenségét és rossz
modorát kimutatta! <span class="pagenum"><a name="Page_56" id=
"Page_56">-56-</a></span> Pedig tudhatta volna, hogy a kabátján a
hóna alatt nagyon látszik a festés, hiába olyan különben, mintha új
lenne. Még azt is megkockáztatta, hogy Baardsent figyelmeztesse:
nem mosná meg a fejét? Miért volt olyan bátor? Mikor új szivart
vett ki és a gyufa után nyúlt, csupa fesztelenségből feldöntötte a
poharat.</p>
<p>De a távirdász nem nézett rá szigorúan, egyáltalán nem is nézett
rá, hanem csak közlékeny hangulatban volt és tovább beszélt:</p>
<p>Köszönnek is a hercegnőnek, meg nem is. És ő ebbe belenyugszik,
mert a hercegnő is lefelé halad. Történt volna ez csak a régi
időkben! A cselédlányai megtisztították volna az utat és a lakájai
piros szőnyeget terítettek volna a lába elé. És mit szóltak volna
az apja, a király munkásai? Örültek és büszkélkedtek volna, hogy
ilyen kegyes a megtorlás, kaland és élmény lett volna ez a
számukra, valóságos élmény. Ma csak tovább bicikliznek és hencegnek
az udvariatlanságukkal, de azért éppen olyan elégületlenek, mint
azelőtt. Maga mosolyog, Theodor? kérdezte hirtelen Baardsen, mintha
csak most venné észre a fiatalember jelenlétét.</p>
<p>Nem, felelte Theodor meglepetten.</p>
<p>Ekkor hozzáfordult Baardsen és atyáskodó hangon folytatta:</p>
<p>Ha egyszer bejut a kastélyba…</p>
<p>Én? Mit keressek én ott? szakította félbe Theodor.</p>
<p>Ha egyszer meghívást kap, mikor majd az ifjú Willatz idehaza
lesz…</p>
<p>Nem hívnak meg, csattant fel Theodor ridegen és a hüvelykujját a
mellénye kivágásába dugta. Hát ez meg micsoda ötlet?</p>
<p>Akkor majd lát néhány régi képet. Azok az ősök. <span class=
"pagenum"><a name="Page_57" id="Page_57">-57-</a></span> Először
nem tetszenek az embernek, mert gőgösöknek látszanak és nem is
nagyon előkelőek. Az úr az ő fegyverzetében majomra hasonlít ás
csak egy kiválósága van, az akarata, az az alapvető vonása. És a
hölgye? A hölgynek modelt kell ülnie, belibeg az ajtón, a
selyemkelmék és aranypántok egész áradatában és letelepszik egy
székre. Olyan kényes, hogy amíg a széken ül, a lábát párnán kell
pihentetnie. Három sor gyöngy van azon a párnán, ahová a lábát
teszi. Aztán felveti a fejét, uralkodói arcot vág, de a gőgje
határtalan. Látja, olyan új még a maga fenségében, hogy azt hiszi,
nem is venné észre senki, ha nem hangsúlyozná. De ez a két
tulajdonság: az akarat és a gőg, ha pénz is van hozzá, alkotja a
felsőbb osztályt.</p>
<p>Igen, a pénz, mondja Didriksen úr, csak azért, hogy ne üljön ott
egészen némán.</p>
<p>A pénz. De annak nem szabad pár garasnak lennie, hanem óriási
vagyonnak. A garas csak arra jó, hogy ellágyítsa a fajt, megóvja a
nedves lábtól, a garassal csak az értéktelen hiúságot nevelik. Nem,
valódi gazdagság kell ahhoz.</p>
<p>Azt hiszem, ideje, hogy elmenjünk, mondja Theodor és megint az
órájára néz.</p>
<p>A távirász arcán az elégedetlenség kifejezése villan át. De
rögtön összeszedi magát és úgy tesz, mintha semmit se hallott
volna. Látszik rajta, hogy tovább is beszélne. Ó, mi mindenről
beszélhetne még!</p>
<p>Hiszen nincsen még késő, mondja a házigazda.</p>
<p>De ha ezt az egész lakomát Theodornak, a kereskedőnek a
tiszteletére rendezték, akkor mégis csak udvariatlanság a jó
távirász részéről, hogy egész este magát tólja előtérbe. A
gépmester tud harmonikázni, <span class="pagenum"><a name="Page_58"
id="Page_58">-58-</a></span> ez jó megoldás lenne! Didireksen úr
gondolkozik a dolgon, kicsit kidugja a nyelve hegyét, elkapja vele
kicsiny bajuszát, megfogja a fogával, aztán a nyelve hegyével
megint kilöki. Befejezte a gondolkozást. Behívatja a
gépmestert.</p>
<p>Remélem, az urak megelégszenek azzal a zenével is, amivel a
házam szolgálhat, mondja mentegetőzve.</p>
<p>És mikor a gépmester belép a harmonikájával, ő is előbb egy
pohár jó bort kap, annyira szívesen látják. A harmonika szomorúan
fest, tele van szénporral, meg olajfoltokkal, de hangja van, szépen
szól. Theodor felélénkül, ismeri ezt a zenét a csónakházból.
Kiissza a poharát és a lábával a keringő taktusát veri. A távirász
ránéz. Theodor kicsit megzavarodik, röstelli a lelekesedését.</p>
<p>Miért nem hozta el a csellóját? mondja.</p>
<p>Miért hoztam volna el, hiszen most úgyis megkapja a muzsikáját?
felelte Baardsen.</p>
<p>Ön csellózik? kérdi a gépész és a diványra dobja a harmonikáját.
Otthonosan érzi magát ebben a szalónban, ujabb poharat tölt
magának, iszik és vonakodik tovább játszani. Inkább kártyázzunk,
mondja.</p>
<p>Didriksen egyikről a másikra nézett.</p>
<p>Abban szívesen résztveszek, mondta Theodor.</p>
<p>Ramslit. Korlátozott betéttel, mondta a gépész és megkeverte a
kártyát. Amióta egyik kereskedőtől a másikig utaztak végig a norvég
parton, nem egyszer rendezett már játékot ebben a szalónban és már
értette a módját: Hányan vagyunk? Négyen! mondta és elővette a
táblákat.</p>
<p>Nem kártyázom, mondta Baardsen.</p>
<p>De a többiek nekilendültek és azt mondták, hogy <span class=
"pagenum"><a name="Page_59" id="Page_59">-59-</a></span> majd
megtanítják. Négynél kevesebb nem játszhatja ezt a játékot.</p>
<p>Nagy szívességet tesz nekünk, mondta Didriksen udvariasan.</p>
<p>De édes istenem, akinek nincs pénz a zsebében, az nem
kártyázhatik pénzbe! ellenkezik Baardsen.</p>
<p>Kérem, ezt a kis aprópénzt nyugodtan eljátszhatja, mondja
Didriksen és valami papirpénzt ad Baardsennek. Igazán nagy
szívességet tesz vele, ha résztvesz, mert különben csak hárman
lennénk.</p>
<p>A gépész már ki is osztotta a kártyát és megkezdődött a játék.
Mindenki tantuszokat vesz, hogy azzal fizessen. Baardsen nyert.
Álmos közömbösséggel adta vissza Didriksennek a papirpénzét és
tovább játszott, megint nyert, a tantuszait eladta készpénzért
valamelyik partnerének és már jónéhány bankjegy feküdt előtte.
Mindenki sokat ivott. A gépész jókedvű fickó volt és rossz tréfákat
mondott, ha veszített. A két kereskedő azonban sokkal gazdagabb
volt, semhogy egy kis veszteségért felizgult volna. Végül Theodort
mégis bosszantani kezdte a balszerencséje. Ilyesmi még sohase
történt velem, mondta.</p>
<p>Hány óra? kiáltotta a gépész. Mostantól kezdve növekvő
betétekkel játszunk. Egy kicsit meg kell koppasztanunk a nyerőt.
Haha!</p>
<p>Didriksen úr sorban egymásután a vendégeire nézett, Theodor
pedig ezt mondta:</p>
<p>Kettőzzük meg a tétet, én nem bánom.</p>
<p>És mit szól hozzá a nyerő? kérdezte Didriksen úr mosolyogva.</p>
<p>Baardsen ezt felelte: A nyerő? Az mindenbe beleegyezik.
<span class="pagenum"><a name="Page_60" id=
"Page_60">-60-</a></span> Itt van két bankjegy. Nos, uraim,
mutassák meg, hogy el tudják-e kaparintani tőlem.</p>
<p>Olyan mindegy magának a pénz? kérdezte Theodor.</p>
<p>De most aztán mintha minden megbolondult volna. Baardsen megint
nyert, gyakran a legnevetségesebb kártyákkal is. Mintha
megboszorkányozták volna őket. Persze időközben egyszer-kétszer
veszített is, másszor viszont egymásután többször is
megkoppasztotta a többieket és mikor a betétek emelkedtek, az öszeg
végül alaposan a magasba szökött, bár a ramsli ostoba és szegényes
játék.</p>
<p>No látja, Baardsen, mégis csak érdemes volt ma idejönnie a
hajóra, mondta Theodor.</p>
<p>A házigazda ennél a megjegyzésnél nem támogathatta mélyen
tisztelt vevőjét, de a gépész helyeselt, Baardsen felé emelte a
poharát és így szólt: Ó, csak lenne itt a hajó egy hétig, akkor
majd alaposan megbosszulnánk magunkat! És teli torokból
nevetett.</p>
<p>Baardsen előtt feküdt ekkor már a tantuszok nagyobb része és
azonkívül még egy halom bankjegy is. Mikor Theodor a következő
játszma előtt tantuszokat vett, tapintatlanul ezt mondta:</p>
<p>Nem lehetne ezt a huszonöt koronát leírni a boltbeli
számlájára?</p>
<p>Dehogynem, felelte Baardsen.</p>
<p>Nincs is vita a dologról.</p>
<p>Talán nem volt egészen helyénvaló a Theodor részéről, hogy ilyen
módon fizettette ki magát, de a távirász viselkedése egész este még
furcsább volt: tartozott a fiatal kereskedőnek és mégis lóhátról
beszélt vele, gúnyosan, sőt egyszerűen észre sem akarta venni. És a
<span class="pagenum"><a name="Page_61" id=
"Page_61">-61-</a></span> hitelező nem viszonozta ezt, hanem tűrte.
Ennek az ördöngős Baardsennek bizonyára megint megvolt ezzel a
célja és alighanem hosszú és mélyértelmű magyarázatba bocsátkozott
volna, ha valaki megkérdezi. De tovább játszottak. Theodor megint
tantuszokat vett és azt mondta: Ezt a huszonöt koronát is
levonhatom?</p>
<p>Igen, felelte Baardsen.</p>
<p>Nem emlékszem ugyan, hogy mennyivel tartozik, de ha többet
fizetett, akkor majd holnap leszámolunk.</p>
<p>Igen, mondta Baardsen.</p>
<p>Ekkor a gépész letette a kártyát és azt mondta:</p>
<p>No, ma este nem tudjuk legyűrni a nyerőt, hagyjuk abba.
Számoljunk le.</p>
<p>Mindegyik beváltotta a tantuszait. Közben iddogáltak és
fecsegtek. Csak Baardsen ült csendesen a helyén és forgatta a
bankjegyeit az ujjai között, végül megszámlálatlanul vágta zsebre
őket. Vajjon ezzel a többieket akarta bosszantani és azt hitte,
hogy eredetien viselkedik? Akkor más módot választhatott volna,
mert hiszen csak a szegények bánnak hanyagul a pénzzel, hiszen
azért szegények. Senkisem olyan esztelen tékozló, mint a
csavargó.</p>
<p>Bankjegy feküdt a földön, a gépész felvette és így szólt:</p>
<p>Ez is bizonyára az öné.</p>
<p>Köszönöm, mondta Baardsen és a bankjegyet a többi mellé
gyűrte.</p>
<p>Ekkor a gépész felszólítás nélkül fogta a harmonikáját és
dübörgő basszusban indulót kezdett játszani. Tyüh, hogyan szólt az!
Teljes erejéből játszott, az arca eltorzult és szuszogott az
erőlködéstől. Aztán hirtelen abbahagyta, felkacagott és azt mondta:
Ezt csinálják <span class="pagenum"><a name="Page_62" id=
"Page_62">-62-</a></span> utánam! A többiek kérték, hogy játsszék
tovább és a gépész tovább is játszott.</p>
<p>Isten tudja hogyan, de a hangok végigdübörögtek a parton és az
esti sétálók is meghallották. Egyre több ember gyülekezett a hajó
köré és néhányan a fiatalok közül felmentek a fedélzetre. A
szalónban ülő urak hallották, hogy a fejük fölött ide-oda topog
valaki. Táncoltak a fedélzeten.</p>
<p>Ez nagyon tetszett az uraknak egy darabig. De Theodor hamar
felkelt és hazament. Az ivás, a zene, meg a tánc bizonyára megint
elégikus hangulatba ringatták és eszébe idézték, hogy
szerelmes.</p>
<p>Mikor Baardsen távirász hazament, Holmengraa úr nagy
gabonapajtájának egyik sarkából civakodó szerelmespár hangját
hallotta. A fiú azzal vádolta a lányt, hogy sokat hallott róla,
nyomorultul, hűtlenül viselkedett, amíg ő távol volt. A leány
azonban sírt és mindent letagadott. És pénzről is szó esett, arról,
hogy a lánynak néhány száz koronája van. De a fiú azt mondta, hogy
fütyül rá, nincs szüksége rá, három hónapi bérét takarította meg.
Akkor tégy, amit akarsz, mondta a lány. Jó lesz, ha hazamégy, adta
vissza a szót a legény és kilépett a sarokból. A vältai Nils volt,
a sárga selyemnyakkendős ember. Meg se fordult, hanem csak ment az
útján egyenesen. Erre kilépett a lány is: Florina, Rasch ügyvéd
cselédje. Nagy, gyapjúkendő volt a száján és az arcán, amit
hátravetett, amikor beszélt, de rögtön ismét előrehúzta, amint
befejezte a mondókáját. Lám, ott megy a vőlegénye és vissza se
fordul. Nils! mondta a lány. A legény nem felelt. Egyszerre csak
felkiáltott a lány: Most felmegyek a hajóra táncolni! Meglátod! Jó
mulatást! viszonozta a legény. A lány még jó darabig <span class=
"pagenum"><a name="Page_63" id="Page_63">-63-</a></span>
utánanézett a legénynek. A távirász elhaladt mellette, de a lány
nem is vette észre, két nagy szeme csak bámult ki a gyapjúkendő
mögül, ki a levegőbe. Aztán leszaladt a rakodópartra és fel a hajó
fedélzetére.</p>
<p>Csönd ülte meg a keskeny uccákat és a házak közét, a városka már
nyugovóra tért és a vad hattyúk dala csak messziről hangzott.
Baardsen befelé haladt a parton. A vältai Nils előtte haladt.
Elszánt legény ez a vőlegény! Erős fickó, egyszer se fordult
vissza. Erős? Persze. Alig mult húsz éves és három havi bére van a
zsebében! De Baardsennak, amint vagy egy negyedóra hosszat egyforma
távolságban ment mögötte, hirtelen az jutott eszébe: hátha egész
idő alatt hallotta a lépéseimet és azt hitte, hogy a menyasszonya
követi?… Hm, mondta hangosan. Továbbmegy a legény? Az ijedten
fordul vissza, a látszat kedvéért tesz még néhány lépést, aztán
megáll. Az erős emberből egyszerre gyenge lett, végigtapogatja
magát, a zsebében keresgél, ugyan mit? Ó, csak úgy tesz, mintha
elvesztett volna valamit és azt keresné, csak azért, hogy ürügye
legyen a visszafordulásra. Elébe megy a távirdásznak, aggodalmasan
mosolyog, mikor elhaladt mellette, mosolyog, mint egy szegény
kisgyerek: ott felejtettem… láttak már ilyet? Aztán gyorsan
leszalad a kikötő felé. És hogy fenntartsa a látszatot, folyton a
zsebeiben kotorászik.</p>
<p>De íme, a gőzhajó elfordul a parttól és méltóságteljesen
kisiklik a nyílt tengerre!</p>
<p>A vältai Nils hirtelen megáll és csalódottan bámul előre. Aztán
nagy ugrásokkal a part felé rohan, mintha utól akarná érni a távozó
hajót. És a hattyúk éppenúgy dalolnak a távolban, mint azelőtt.</p>
<p>Baardsen távirász tovább baktat. Bemegy a városba, <span class=
"pagenum"><a name="Page_64" id="Page_64">-64-</a></span> Nils varga
házába, elhalad kis tanyák, emberi lakások, irtások előtt. Itt-ott
már kint vannak a juhok, bár a hó még nem olvadt el mindenütt.
Egyszerre csak megfordul és bemegy a varga házába.</p>
<p>Láttam füstölögni a kéményedet, gondoltam, hogy már fent vagy,
mondta.</p>
<p>Nils letöröl egy széket, meg egy zsámolyt a vendégének és nagy
zavarban van. Az asztalon nagy papirdarabon hering és néhány darab
burgonya fekszik.</p>
<p>Igen, mondja Nils, kávét főzök. Éppen most jöttem haza a
városból és kávét akartam főzni, bizony most tekintélyes
kávékészletem van. Ó, Baardsen úr, kár magának ilyen szobába
jönnie, ahol le sem ülhet.</p>
<p>Lerakja az asztalt, a heringet és a burgonyát az ágyra teszi és
zavartan fecseg: Igen, a kémény füstölög, kávét akartam főzni,
rengeteg kávém van. Ha szabad lenne egy csésze kávéval megkínálnom…
ha nem is éppen jó…</p>
<p>Elfogadom a meghívást.</p>
<p>Nagy csodálkozás! Komoly kijelentés volt ez? Ó, édes istenem,
csak legalább jó lenne… de akkor sincs mit beleaprítani. Véletlenül
cukrom sincsen, ma este a boltban felejtettem. De az a legrosszabb,
hogy a kávé is ott maradt, az egész staniclit ott felejtettem a
pulton. Az utóbbi időben nagyon rossz az emlékezésem! mondta Nils
varga.</p>
<p>Miféle arckép ez? kérdi Baardsen, bár nagyon jól tudja, hogy a
kép kit ábrázol. A varga fiát, az amerikai U. Nelsont,
felcicomázottan, jóllakottan és megfésülten, a régi Ulrichot.</p>
<p>És a hölgy? kérdi Baardsen.</p>
<p>Bizony, az még nagy titok, feleli Nils. De ha jól <span class=
"pagenum"><a name="Page_65" id="Page_65">-65-</a></span>
megértettem, ezt akarja feleségül venni. Ki hitte volna… a kis
Ulrich… nemrég még velem járt házról-házra és cipőket csinált. És
kezdetben ilyen kicsi keze volt. De most? Termetes ember lett
belőle. Hiába, ez már a világ sora. Egyszerre Baardsen hirtelen
részegnek és durvának tetteti magát, felteszi a kalapját és ezt
mondja:</p>
<p>Vidd el innen ezt a nyomorult csészét, hiszen ez nem kávé,
ilyesmit nem iszom. Mit is akartam mondani… nesze, tedd el ezeket a
bankjegyeket és utazz Amerikába. Csönd, hadd mondjam végig! Tehát a
bankjegyek a tieid. Utazz Amerikába te is, hallod? Hát nem tudsz
hallgatni, amíg én be nem fejeztem? Vedd meg a hajójegyet és utazz
el. A pénz a tied. Nem akarom tovább hallgatni a fecsegésedet. Jó
lesz, ha minél előbb pusztulsz innen!… Érted?…</p>
<p>Baardsen már távozott a kunyhóból, de még mindig ugyanazon a
hangon folytatta a beszédet. Nils utána totyogott a bankjegyekkel
és még mindig szabadkozott. A távirásznak végül már a legbolondabb
ellenvetéseket kell hallgatnia: hiszen olyasmije sincs, amit
cipelhetnék önnek! Már minthogy ő, az óriás, ringóvállú Baardsen
cipeltessen valamit ezzel a vén, keshedt csizmadiával.</p>
<p>Mikor Baardsen hazafelé megy, látja, hogy a kis gőzhajó ismét a
part felé közeledik. Egy kis kiránduláson volt a nyilt tengeren,
kéjutazást tett a város lakóival, néhány fiatal teremtéssel, aki a
hűvös éjszakában a fedélzeten táncolt.</p>
<p>Mikor Baardsen a táviróhivatal helyiségébe lépett, Gottfred a
készülék előtt ült, és szorgalmasan telegrafált. A kis Gottfred
Bertelsen, a sagvikai Bertel fia, éppen egy óriás táviratnak a
végét adta le Didriksen &amp; Hybrecht cimére. A cég képviselője, a
fiatal Didriksen, <span class="pagenum"><a name="Page_66" id=
"Page_66">-66-</a></span> emiatt a távirat miatt tartatta nyitva a
táviróhivatalt. A sürgöny a nagy üzletre vonatkozott és a boltos
Theodor egész megrendelését tartalmazta. Ó, ez a fiatal Didriksen,
a táviróhivatal nyitvatartása nagy reklám volt és nem került sokba.
A vevőire való tekintettel volt szüksége erre a fogásra, hogy
hízelegjen nekik és hogy megtisztelje őket.</p>
<p>Gottfred befejezte a táviratot, megfordult és így szólt:</p>
<p>Mindenki a maga óriási szerencséjéről beszél.</p>
<p>Baardsen ásított.</p>
<p>Theodor hazamenet bekukkantott ide és ő mondta, hogy maga
rengeteget nyert.</p>
<p>Ó, az igaz, mondta Baardsen. Mintha megbabonáztak volna.</p>
<p>Ennek nagyon örülök, mondta Gottfred.</p>
<p>Azt mégse mondanám, hogy rengeteget nyertem, mert hiszen a
kiadásokat le kell vonni belőle. De a nyereség még így is nyereség
marad. Mintha csak megbabonáztak volna.</p>
<p>Mennyi lehet?</p>
<p>Ó, nem is olyan sok. Magának pedig egész este dolga volt,
szegénykém!</p>
<p>Örülök a nyereségének a maga érdekében, Baardsen úr, mert a
felügyelő mindennap eljöhet és maga póruljárhat egyszer, tudja!</p>
<p>Az ördögbe is, értse meg hát, hogy nem maradt sok, ha az ember
levonja a kiadásokat! kiáltotta Baardsen türelmetlenül.</p>
<p>Kiadásokat? Micsoda kiadásokat?</p>
<p>Hát nem kellett elszámolni? Egyszer egy bankjegy esik le a
földre, másszor egy tantusz röpül ide meg oda, <span class=
"pagenum"><a name="Page_67" id="Page_67">-67-</a></span> mindent
rendbe kell hozni. Hiszen maga nem tud kártyázni.</p>
<p>A fiatal Gottfred a földre néz és gondolkozik.</p>
<p>De azért a pénztárt rendbe tudja hozni, úgye? mondta.</p>
<p>Hogyne, hogyne. De maga már fáradt bizonyára. Egyébként is ez az
én pénztáram és nem a magáé. Az a legnagyobb baj, hogy maga
féléjszakán át itt ült, amíg én szórakoztam.</p>
<p>Rossz sejtelmek kezdenek ébredezni a jó kis Gottfred szívében.
Már régebbi alkalmakból ismeri Baardsen hanyagságát anyagi
dolgokban és nem tudja elfojtani a megjegyzését:</p>
<p>Az lesz a legnagyobb baj, ha maga nem fogja rögtön rendbehozni a
pénztárt. Tudja, hogy mi vár akkor magára?…</p>
<p>Akkor maga lesz a távirda főnöke, énhelyettem, Gottfred. És én
talán megkapom a maga helyét.</p>
<p>Ezzel ne tréfáljon! felelte Gottfred. Tessék, itt az elszámolás.
Pótolja a pénztárhiányt.</p>
<p>Baardsennek a sarokban állt a csellója, odalép hozzá és
bólint.</p>
<p>Nem akarja megtenni? kérdezte Gottfred.</p>
<p>Erre Baardsen felcsattant.</p>
<p>Nem akarja? Nem akarja? Mondom, hogy nem tudom rendbehozni. Nem
elég ez magának? Mit jajveszékel itt?</p>
<p>Nem tudja rendbehozni?</p>
<p>Nem, nincs pénzem. Jőjjön ide és motozzon meg. Láthatja, hogy
nincs pénzem, a zsebeim üresek, egyetlen őre sincs bennük.</p>
<p>Akkor valakinek odaadta a pénzt. <span class="pagenum"><a name=
"Page_68" id="Page_68">-68-</a></span></p>
<p>Persze, hogy odaadtam valakinek, maga bolond!</p>
<p>Gottfred megint a földre nézett, gondolkozott, aztán azt
mondta:</p>
<p>Szegény ember!</p>
<p>Erre Baardsen megsértődött és így szólt:</p>
<p>Nem értem magát… Azt hiszi, joga van engem sajnálni?</p>
<p>Ki kapta azt a pénzt?</p>
<p>Az ördög vigye el magát, ember! kiáltotta Baardsen. Hogy ki
kapta a pénzt? Nils vargának adtam kölcsön. Amerikába akar menni a
fiához. Nils varga. Kezdem hinni, hogy maga begbolondult!</p>
<p>Gottfred gyorsan határozott. Megesküdött, hogy most odamegy és
valamit visszahoz a pénzből a fejére csapta a kalapját és kirohant.
Baardsen tátott szájjal nézett utána, néhány lépést tett, hogy
visszahívja, de amikor látta, hogy késő, hallgatott. Aztán leült a
csellójához, játszott, részegen, mint akiből teljesen hiányzik a
felelősségérzet.</p>
<div class="chapter">
<h2>4.</h2>
</div>
<p>A postahajóból óriási zongorát raknak ki. Martin béres öt másik
legénnyel erőlködik és a súlyos ládát szánra emeli, hogy a már
meglehetősen elolvadt szánúton elszállítsák. A zongorát ifjú
Willatz, Segelfoss ura rendelte. Ő maga azonban nem jött meg és
üzenetet se küldött. Már most hová vigyék a zongorát? A kastélyba,
vagy a téglaégetőbe? Martin, meg az öt másik legény tanakodtak.
Elküldtek valakit Rasch ügyvédnéhez és őtőle kérdezték meg. Az
asszony azt mondta, hogy a zongorát természetesen a kastélyba kell
vinni, <span class="pagenum"><a name="Page_69" id=
"Page_69">-69-</a></span> Holmsen úr saját szobájába. Hát hová
egyebüvé? A küldönc megköszönte a felvilágosítást és elment. De még
nem járt messze, amikor Raschné utána kiáltott, hogy nem, vigyék a
zongorát inkább a téglaégetőbe. Ki tudhatja, hogy hova kell vinni?
De meg ott sem állhat a zongora, nem állhat egyszerre két szobában.
Bizony az asszony se tudja, ő se tud határozni. Raschné nagy
zavarban van és izgatott.</p>
<p>A küldönc visszamegy a rakpartra és Martin, meg az öt ember ujra
tanakodni kezd.</p>
<p>Ekkor Holmengraa úr hozzájuk lépett és azt mondta:</p>
<p>Állítsátok a ládát a raktárházamba, amíg az ifjú Willatz
megérkezik.</p>
<p>Ezzel megoldódott a kérdés. Az egyik ember helyeslően bólintott
és megjegyezte: Az nem is lenne rossz! Egy másik azonban
akadékoskodott: addig azonban tönkremegy a szánút és hogyan
akarjátok akkor elszállítani ezt a nehéz hangszert? De Martin
kiadta a parancsot: Ne fecsegjetek annyi ostobaságot, ha egyszer
Holmengraa úr mondta.</p>
<p>De Martin béres nincs mindig Holmengraa úr mellett és olyankor
ugyanezek az emberek tartózkodás nélkül bírálgatják a parancsait.
Holmengraa úr már kezdte únni a tevékenységét, a munkáját és a
helyzetét. Ma királynak lenni Segelfossban? Még rosszabb, mint
igazi királynak lenni: egyik-másik sarkutazónak audienciát adni és
egyébként pedig aláírni azt, amit az ország többsége elhatároz.
Holmengraa úr örült, hogy Willatz ismét Segelfossba jön. Mikor
először meghallotta a hírét, vidám húr rezdült meg benne. Nagyon
kellemes hír volt ez, emlékezteti a régi Holmsenékra és azokra
<span class="pagenum"><a name="Page_70" id=
"Page_70">-70-</a></span> a szép időkre, amikor még napirenden
volt, hogy vastag aranylánc fityegett a mellényén, isten tudja mi
volt az a hír, talán üdvözlet a magányos embernek, olyan lelki
vigaszféle, végre van megint valaki, akiről gondoskodhatik.</p>
<p>Mert kije volt különben? Senkije. Rasch ügyvéd? Az rongyosan
járt, amíg ruhát nem vásárolhatott, mikor pedig ruhája is volt,
akkor pocakot szerzett, meg duplatokát. És akkor már egyébre is
volt kedve, nemcsak a pénzszerzésre. Muus körorvas? Nem nagyon okos
ember és azonkívül meglehetősen hűvös természetű is. Bemagolta a
könyveit és hisz bennük. Az az ember sohase szokott előre köszönni…
Jól van, Holmengraa úr köszönt neki előbb. Nyilatkozott az
emberekről, meg a világról, az életről, meg a halálról… jól van,
Holmengraa úr hallgatta. De a legrosszabb talán a körorvos külseje
volt, a degeneráltsága, az alacsony feje, a keresztbefésült
hajszálaival, a rövidlátása és a nagy, torz füle. Valami
szörnyszülött tévedhetett valamikor a családjába, talán évszázadok
teltek már el azóta, hogy eltemették, de a körorvosban ismét
feltámadt.</p>
<p>Mikor ez a két úr Holmengraa úr házába jött, – mindig a doktor
lépett be előbb az ajtón, mert ragaszkodott a rangjához és csak
utána az ügyvéd, mert hát ez úgysem ártott neki, – amikor tehát a
két úr megtisztelte Holmengraa-t egy vasárnapesti látogatással,
mindig szivesen fogadták és bőségesen traktálták őket, sokszor csak
késő éjszaka távoztak onnan.</p>
<p>Holmengraa úr ilyenkor meghatódott: nagyon kedves, hogy az urak
az én csekélységemre is gondolnak, szokta mondani. A házvezetőnője,
Irgensné, született Geelmuyden lány, mindannyiszor felhasználta az
alkalmat, <span class="pagenum"><a name="Page_71" id=
"Page_71">-71-</a></span> sütött, főzött, nagyszerű vacsorát
készített. Borjúhús meg szárnyas és kitünő mártás került az
asztalra, sütemény és kompót a doktornak, a konyhaművészet
mindenféle remeke. Ha Mariane kisasszony krisztiániai, vagy
külföldi útjáról hazatért, olyankor ő is leült az asztalhoz és
ivott egy pohárral. Ez a leány hamisítatlanul fiatal, jókedvű és
különös volt, mexikói mesztic, indián arcvonású, settenkedő járású,
egyszerre jó és gonosz, néha valóságos kis boszorkány. Dr. Muus az
elmúlt évben megkérte ennek a gyermeknek a kezét és ez páratlanul
érdekes körülmények között történt: ő is csak húsból-vérből való
ember, mondta, és mivel szerencsére jó állása és tiszteletben álló
neve van, most akarja megalapozni a boldogságát. A lány furcsán
nézett rá és indiánosan villogott a szeme. Azt akarja mondani, hogy
legyek a felesége? kérdezte. Igen, azt gondoltam. Hogy házasodjunk
össze? kérdezte megint a lány. A doktor nem látott ebben semmi
lehetetlenséget. Igaz, hogy meglehetősen nagy a korkülönbség
köztünk, de neki van állása és jó családból származik, ez viszont
sokat nyom a mérleg másik oldalán. Sőt még arra is tett célzást,
hogy a külsejét se lehet olyan ijesztőnek mondani. Erre mindaketten
hallgattak egy darabig.</p>
<p>És igazán kellek magának? kérdezte ujra Mariane, de most már ő
volt a helyzet ura.</p>
<p>Alaposan megfontoltam a dolgot, felelte. Sajnos, még nem vagyok
egészen bizonyos abban, hogy az egész családom beleegyezik-e, de
hiszen elvégre ez csak az én dolgom, én pedig már határoztam. Erre
a lány néhány évi meggondolási időt kért, hogy hozzászokhassék a
gondolathoz… Öt évet, mondta, és a hangja nem tűrt ellentmondást.
<span class="pagenum"><a name="Page_72" id=
"Page_72">-72-</a></span></p>
<p>Tulajdonképen nyolc évnek kellene lennie, mondta. De erre a
nyolc évre az orvos a fejét rázta, hogy ez túlhosszú idő. Nyolc év,
mondta. Hova gondol, hiszen az túlzás, de úgy látom, hogy maga
nemcsak önmagának, hanem nekem is meggondolási időt akar adni… A
dolog kissé bonyolult, mondta Mariane kisasszony. Az anyámnak
indián vér folyt az ereiben és nem tudom, hogy teljesen
elszakadtam-e már a mexikói törzsemtől. Ha köteles vagyok a
törzsemmel közölni az ön ajánlatát, akkor bizonyos, hogy a törzsem
éppen vándorúton van és akkor még öt év is elmulhatik, amíg
megtalálom. De dr. Muus azt mondta, hogy erre fütyül és nem látja
át, hogy miért kelle ebbe a kérdésbe egy mexikói néptörzset
belekeverni. Erre azonban Mariane kisasszony komoly, titokzatos
szavakkal megmagyarázta neki: a törzsnek törvényei vannak és jaj
annak, aki megszegi. A törzs megbosszúlja magát! Erre valók a
mérgezett nyilai! Ha a bosszúálló kéz nem is ér el ide Segelfossig,
akkor is a Felix öcsém Mexikóban van, tengerész és a parti
hajózásnál teljesít szolgálatot, őt bizonyára nem kímélnék.</p>
<p>A doktor egy darabig gondolkozott ezeken a szavakon, aztán nagy
elhatározással mondta: Akkor hát az ön törzsének, meg az én
családomnak nem lehet dolguk egymással. Bocsásson meg, hogy
szóbahoztam.</p>
<p>Mariane bólintott. De azért továbbra is jó barátok maradhatunk,
mondta dr. Muus.</p>
<p>Remélem, felelte a kisasszony és gyorsan kiosont az ajtón, hogy
kiheverje a csapást.</p>
<p>Az ügyvéden, meg a doktoron kívül Holmengraa úr néha vendégül
látta az ura-i előljárót is. Ez szeretetreméltó öregember volt, nem
hozott magával emóciót. <span class="pagenum"><a name="Page_73" id=
"Page_73">-73-</a></span> Mariane kisasszony órák hosszat
elszórakozott vele, sőt Holmengraa úr maga is szívesen hívta meg,
nem éppen azért, amiket mondott vagy tett, hanem inkább
kedélyessége és a szép szürke haja miatt.</p>
<p>Olyan volt ez az ember, mint Fritz Reuter Bräsig bácsija, de
annak fecsegése nélkül.</p>
<p>Jőjjön el megint, minél előbb! mondta rendesen Mariane
kisasszony. Köszönöm, felelte az előljáró és födetlen fővel állt a
folyosón, addig nem tette fel a kalapját, amíg a kisasszony el nem
ment.</p>
<p class="center">*</p>
<p>A lelkész ezermester volt. Tudott esztergályozni, értett az
asztalos, meg a kovácsmesterséghez és természetesen eszeágában se
volt híveit szellemi dolgokban úgy vezetni, mint Lars Manuelsen
nagy fia, L. Lassen tette, akkor amikor még vikárius volt itt. Ó, a
mostani pap mennyire letért a helyes útról! Ennek csak a
kézügyessége volt nagy, tudott kosarat fonni, még a szánját is maga
készítette. Sőt ennél nagy leleményességről tett bizonyságot. Az
ülőhelyet régi zsákokból csinálta, ezeket enyvbe áztatta, aztán úgy
formálta, ahogyan akarta. Mikor a forma megkeményedett, gipszet
kent rá és mikor az megszáradt, tajtékkővel lecsiszolta, amíg
minden szép síma nem volt. Végül háromszor átmázolta az
ülőszekrényt sűrű lakkfestékkel és ezzel készen volt. Úgy érezte
magát az ember a szánban, mintha valami könnyű, csodás
üvegszekrényben ülne. Ezért a mesterműért választották meg a papot
az egyházközség ügyvivőjévé.</p>
<p>A felesége egy délnorvégiai mezővároskából származott.
<span class="pagenum"><a name="Page_74" id=
"Page_74">-74-</a></span> Minden papné délnorvégiai mezővárosból
származik, az egyik a vámtisztnek a lánya, a másik a kapitányé, a
harmadik a városkamarásé és így tovább, mindegyik akkor megy
férjhez, amikor az ura még mint tanító van a városka
alkalmazásában. Igy jár mindegyik és így járt Landmarckné is.
Rendőrfőnöknek a lánya volt, négy gyermek volt a családban és
szűkös viszonyok közt éltek. Feleségül ment a tanítóhoz és neki is
születtek gyermekei. Mikor azután a gyerekek száma nőtt, a
tanítónak az ország északi részében kellett papi stallumért
folyamodnia, bár nem tudott prédikálni. Igy jár minden theológus és
Landmarck lelkész is így járt. Igy került Segelfoss szolgálatába,
bár nem értett a dolgához… ostoba és unalmas foglalkozás ez olyan
embernek, aki a kezével tud dolgozni. Asztalos és kovácsműhelyt
rendezett be a paplakban és legboldogabb óráit a gyaluforgács és a
kohó illata közt töltötte. Ez nem is volt olyan nagyon rossz.
Hiszen még rosszabbul is mehetett volna a sora. Landmarck lelkész
még csak elviselte.</p>
<p>De a lelkészné, az asszony, született Post leány, sohase
képzelte volna ilyen szegényesnek a hivatalnokéletet, hiszen ez
semmivel se jobb, mint ha egy munkásnak lett volna a felesége.
Előfordult, hogy az ura kereket készített valamelyik szomszédnak a
talyigájára vagy nyársat hegyezett és hogy ezért pénzt ajánlottak
fel neki, sőt egyszer még egy gyermekkoporsót is készített. Hiszen
rendben van, ha valaki szükségben szenvedő embereknek segítő kezet
nyujt, de mindennek van határa és hogyan védekezzék az ember a
tolakodásuk ellen? A papné azt mondta – s ez igaz is volt –, hogy
mit fogadja ő azt a sok szomszédasszonyt, <span class=
"pagenum"><a name="Page_75" id="Page_75">-75-</a></span> akik
mindenféle lehetetlen kívánsággal behatoltak a konyhájába, ott
igazán nem használhatta őket, nem, nem, eredj csak haza, Oline és
te is, Mattea és Lisbet! Mindezt az ura mesterségének köszönheti,
ez a fúrás-faragás valóságos átok a családon. Azért mondta is – és
ebben is csakugyan igaza volt –, hogy nagyon drága passzió kovács-
és esztergályosműhelyt rendezni be egy paplakban, hiszen, ha
elmúlnak az évek itt északon, úgyis csak el kell hagyni. Vagy
magával viheti az ember az egész házat, a műhelyeivel együtt? Négy
esztendő már elmúlt hálistennek, a következő négyben majd
igyekeznek új parókiát szerezni valahol délen, – megint csak
kisvárosban, – de legalább délen. Akkor aztán csak itt kell hagyni
azt a műhelyt! Bizony drága dolog lenne beleölni néhány száz
koronát, ennek a kiadásnak senki se venné hasznát, legföljebb az
utódjuk, a következő segelfossi lelkész.</p>
<p>Holmengraa úrnál a lelkész és a felesége a négy év alatt
mindössze kétszer fordultak meg, a bemutatkozó látogatás alkalmával
és aztán még egy alkalommal. Másodszor azonban a látogatás már nem
folyt le egészen símán, Holmengraa úr a lelkészt magával vitte a
malomba, hogy megmutassa neki a gépeket és a malom berendezését, a
papnéval pedig egyedül maradt Irgensné, született Geelmuyden
lány.</p>
<p>Csakugyan: nem valami szerencsésen folyt le ez a látogatás. Mind
a két nő nyakasan kitartott a véleménye mellett, nem látta be, mért
engedjen a másiknak. Az első ütközőpont a virágok körül volt:
Landmarckné az ő déli hazájában egészen más virágok közt nőtt fel,
ezt nem mondta ki nyiltan, csak célzott <span class=
"pagenum"><a name="Page_76" id="Page_76">-76-</a></span> rá, hogy a
szülőházukban egyszer a padlóból nőtt ki egy arália. Irgensné
felkapta a fejét.</p>
<p>Aztán az ablakokra került a sor: Landmarckné odalent a paplakban
minden reggel vakítóan fényesre súroltatta az ablakokat, de a
foltok mélyen belevésődtek már az üvegbe, bizony nehéz itt fönn
északon fényesre tisztítani az ablakokat. Irgensné megjegyezte,
hogy látott ő már északon is tiszta ablaktáblákat. Landmarckné
óvatlanul megkérdezte: Ugyan hol? Szerintem például ezek az ablakok
is elég szépek, felelte Irgensné. Erre Landmarckné csak
elmosolyodott és azt mondta: No nem, akkor nem jól nézte meg az
ablakokat odalenn délen, kedvesem.</p>
<p>Kínos hallgatás következett.</p>
<p>Remélem, nem ért félre, vette fel Landmarckné újra a fonalat,
hiszen én nem önt hibáztatom, hanem az üveget! – Ó, szó sincs róla,
ha az üvegnek valami fogyatékossága van, az csak az én hibám lehet,
felelte Irgensné. Az üveg pedig nagyon jó, Holmengraa úrnak
tükörüvegből van az ablaka.</p>
<p>Ez tehát tükörüveg? kérdezte a lelkészné hitetlenül. Amiért
egyetlen óriási tábla az egész, azért még nem bizonyos, hogy
tükörüveg! – Persze, hogy nem, de azért ez mégis tükörüveg, felelte
Irgensné.</p>
<p>Tyüh, ebből még parázs veszekedés lehetett volna, mert
Irgensnének már a fejébe szállt a vér, Landmarckné azonban
tudatában volt annak, hogy mint papnénak, neki kell engednie, hát
úgy tett, mintha legyőzték volna.</p>
<p>Azaz tulajdonképpen nem is engedett, mindössze is másra terelte
a szót, beszélt a szolgálókról, az ezüstneműről és a nagymosásról.
Az ablaküveg dolga azonban <span class="pagenum"><a name="Page_77"
id="Page_77">-77-</a></span> sehogyan se ment ki a fejéből. Ezt
kellett tehát megérnie, hogy egy északi nő fölényeskedjék vele!
Megállt a szoba külső ablakánál és azt mondta: No nézze csak, drága
asszonyom, hát vannak tükörüvegben ilyen karcolások? Irgensné
(született Geelmuyden lány) odalépett és azt felelte: Tudja-e, mik
ezek a karcolások? Ez egy névaláírás, valaki a gyémántgyűrűjével az
üvegbe karcolta a nevét.</p>
<p>Landmarckné most Irgensnére nézett, merően és sokáig. Vajjon
meddig tart még ez a tódítás és ő némán tűrje mindezt?</p>
<p>Gyémántgyűrűvel? mondta Landmarckné. Egy igazi gyémántgyűrű
mégis csak ritka és értékes dolog. Pontosan tudja, asszonyom, hogy
mit mond?</p>
<p>Ezzel aztán csakugyan sikerült komolyan megsértenie Irgensnét,
az nyomban figyelmeztette is, hogy ne feledkezzék meg arról, kivel
beszél. Mire Landmarckné se maradt adós, kijelentette, hogy ő
született Post leány, de azért mégse hordja olyan magasan a fejét
és nem dobálózik a gyémántgyűrűkkel.</p>
<p>Jóságos Isten, hát olyan lehetetlenség az? A külföldi
hajóskapitányok karcolták ide be a nevüket, kiáltotta Irgensné,
mikor megérkeztek a gabonarakománnyal, akkor írták ide a nevüket,
lehúztak egy gyűrűt az ujjukról és úgy karcoltak az üvegbe. Ha jól
látom, asszonyom, ön engem hazugságon akar kapni! És Irgensnének
már könnyek ültek a szemében, még az arca is belesápadt a nagy
méltatlankodásba.</p>
<p>De drága Irgensné, én mindent megteszek, hogy megnyugtassam!
kiáltotta a papné és ellenkezni se fogok többet, mert úgy látszik,
nem bírja el az ellentmondást. Bocsássa meg amit az előbb mondtam,
én itt <span class="pagenum"><a name="Page_78" id=
"Page_78">-78-</a></span> fönn északon még nem találkoztam olyan
gyémántgyűrűkkel, mint amilyent mi délen hordunk. Igy már egészen
másként áll a dolog. Ha ön azt mondja, hogy külföldi kapitányok
karcolták a nevüket az üvegbe, akkor már nem is hihetetlen az
egész. Nem, nem, kedves Irgensné, eszembe sincsen, hogy önt
meghazudtoljam!</p>
<p>Holmengraa úr még bosszankodott, mikor meglátta, folyt tovább a
szavak árja Irgensnéből, akit nem lehetett egykönnyen
kiengesztelni. És még kérte Mariane kisasszonyt, hogy tréfából se
karcoljon semmit az üvegbe a gyémántgyűrűjével, az nem finom dolog,
mondta és Mariane kisasszony mosolygott s azt felelte, hogy eszébe
se volt valamit az ablakba karcolni. Pedig Mariane kisasszonynak is
van három-négy drága gyémántgyűrűje és azokkal nagyon is jól
karcolhatna, ha akarna.</p>
<p>Igen, igen, mondta rá Landmarckné, csak azért, hogy ne
ellenkezzék Irgensnével.</p>
<p>Irgensnének azonban ismét sikerült megsértődnie, mert kérdő
alakban ismételte el: Igen, igen? Aztán hozzátette: Hiszen nem azt
mondtam, hogy azok az én gyűrűim, mert nekem nincs is olyan gyűrűm.
De azért én se maradtam minden ékszer híján, Irgens nagyon drága
ékszerrel ajándékozott meg engem, minden darab cseh gránátból van,
karkötő, gyűrűk és fülbevalók, egy nyaklánc és egy diadém, ha jól
emlékszem azt mondta, hogy jó néhány száz koronát adott érte.</p>
<p>Ezt nem vonom kétségbe, mondta Landmarckné és megint igyekezett,
hogy a maga módján engedékeny legyen. Amennyire mi délen a cseh
gránátot ismerjük, pontosan legalább ezer koronába kerül darabja,
hát <span class="pagenum"><a name="Page_79" id=
"Page_79">-79-</a></span> akkor miért mondja, hogy jó néhány
százast kellett adni érte, Irgensné? Vannak emberek, akiknek jobban
esik azt mondani, hogy hatvan perc, mint azt, hogy egy óra. Én sose
tudtam megérteni az ilyesmit.</p>
<p>A férfiak visszatértek a malomból és ezzel végetért a hölgyek
párjelenete. A papné azonban útközben kereken kijelentette, hogy
nem lépi át még egyszer Holmengraa úr küszöbét, ezzel tartozik
önmagának.</p>
<p>És eddig még be is tartotta a szavát.</p>
<p>Azonkívül legfeljebb Baardsen távirász kerülhetett még szóba, –
de ő meg nem ment sehová és Holmengraa úr se találkozhatott vele
másképpen, legföljebb az uccán és a postahivatalban. Mindig
röviden, néhány udvarias szót váltottak egymással, de semmi több
nem történt, szolgálatonkívüli viszony nem fejlődött ki köztük.
Mikor azonban Holmengraa úr már tizedik éve volt Segelfossban és
így bizonyos értelemben a jubileumát űlte: a távirda vezetője
felhúzta az állami lobogót. Vajjon mi célja volt ezzel? Egyébként,
ha csak hivatalos okból nem, sohase tűzte ki a lobogót. Még aznap
este meghívták Holmengraaékhoz, a távirász azonban kimentette
magát, hogy a szolgálat nem engedi. Gottfred azt mondta:
Baardsennek nincsen megfelelő ruhája, hogy látogatóba menjen.</p>
<p>Éppen ilyen egyhangúan folyt Segelfossban Holmengraa úr élete.
Társasága nem volt és egy ember se akadt, akivel barátilag
érintkezhetett és néha-néha szíve szerint elbeszélgetett volna. Az
üzleti ügyei se járultak hozzá, hogy a kedélye felviduljon. A
munkások morogtak, a malmok pedig gyakran csak egészen lényegtelen
haszonnal őröltek. Kétszer is kénytelen volt emelni az árakat, de
másodszor már meg is támadta <span class="pagenum"><a name=
"Page_80" id="Page_80">-80-</a></span> érte a <em class=
"gesperrt">Segelfossi Ujság</em>, azt írta róla, hogy kiszipolyozza
a lakosságot.</p>
<p>Bizony a malomtulajdonos dolga se volt fenékig tejfel! Néha
egy-egy spekulációja is balúl ütött ki, Indiában a termés jobban
sikerült, mint ahogyan számolt vele és Holmengraa úrnak nagyon
drága kötései voltak. Mikor ennek a kudarcnak a híre kiszivárgott,
a <em class="gesperrt">Segelfossi Ujság</em> megint megnyomta a
tollat, azt írta, hogy a malomtulajdonos hatalmas veszteséget
szenvedett, de úgy kell neki, miért akart tőkét kovácsolni az
indiai éhinségből? Pusztuljon a tőke! Ez igazán kínos helyzetet
teremtett, nem elég, hogy csakugyan komoly veszteségei voltak, még
nyilatkoznia is kellett, eldicsekedni vele, hogy azért, hála
Istennek, megáll ő még a lábán és egyelőre megvan még a betevő
falatja, hehe! Hogy pedig a pletykának is végét szegje, jubileuma
napján ötezer koronás alapítványt tett egy munkáspénztár
megteremtésére. Akkor meg így írt a <em class="gesperrt">Segelfossi
Ujság:</em> No végre megtérül valami a nagy gazdagságból, melyet a
munkások arcuk verejtékével kapartak össze egyetlen ember számára.
Ez az igazság, munkások!</p>
<p>És aztán micsoda szánalmas komédia származott abból az ötezer
koronából! A munkások bankot alapítottak, munkásbankot: a
Segelfossi Takarék- és Kölcsönpénztárt és Rasch ügyvéd meg két
másik férfi megkapta az igazgatói kinevezését. Heteken keresztűl
mást se tettek, mint kölcsönöket nyújtottak. Boldog-boldogalan
kölcsönhöz jutott, az emberek elzálogosították a házukat, a
tanyájukat és a barmaikat. Persze, ha Jensnek pénzt adtak, akkor
Jakobnak is kellett adniuk, valóságos ragály lett a
kölcsönfölvételből, mindenki <span class="pagenum"><a name=
"Page_81" id="Page_81">-81-</a></span> jótállt a szomszédjáért.
Boltos Theodor ezekben a napokban óriási készpénzforgalmat csinált
az üzletben, eladta minden ruhakelme-, óralánc- és
finomsajtkészletét. Végül is a Segelfossi Takarék- és
Kölcsönpénztárnak kifogyott minden pénze, az igazgatóság mind a tíz
körmével kaparta össze az utolsó készpénzt, hogy a fizetését
fölvehesse. Aztán egymásra néztek az urak: mi lesz ezután? ennek
ugyan hamar a végére jártak.</p>
<p>Erre előállt Rasch ügyvéd: Ha szabad kezet adnak nekem,
megmentem a bankot, mondta. Szabad kezet adtak neki, meg dupla
fizetést és ő lett az egyedüli igazgató.</p>
<p>Most aztán kíméletlenűl behajtottak minden követelést és Rasch
ügyvédnek busásan kijutott az ügyvédi költségekből, mindenkinek
felszólítóleveleket küldött, végrehajtott és árverezett, boltos
Theodor nem egyszer vásárolta meg az elárverezett vágómarhákat és
küldte délre a postahajóval, az ügyvéd magának is megkaparintott
néhány házat és a lakók ezentúl neki fizették a bért. Micsoda
felfordulás volt az, édes Istenem, valóságos földrengés, senkise
hitte volna, hogy az ötezer koronás jótéteménynek milyen súlyos
fejleményei lesznek.</p>
<p>A bank pedig talpraállt. Valóságos csoda volt, de a bank a
legválságosabb napokban is fenn tudta tartani az üzemet. Hogyan
történhetett ez? Senkise kételkedett benne, hogy a bankot Rasch
ügyvéd mentette meg. Ha ez a komoly jogász nem dolgozott volna
olyan megfontoltan és csodálatos gyorsasággal, – régen elveszett
volna már minden. De Rasch ügyvéd megtette, hogy egyetlen nap
harminc felszólítólevelet küldött <span class="pagenum"><a name=
"Page_82" id="Page_82">-82-</a></span> szét, elárasztotta velük
Segelfosst, valóságos réme lett a városnak. Az emberek azon kapták
magukat, hogy a legegyszerűbb fogásokhoz se maradt már idejük, nem
írathatták például minden vagyonukat valamelyik hozzátartozójukra,
hogy ezzel kijátsszák a bankot. Az emberek meghajtották a nyakukat
Rasch ügyvéd energiája előtt, nevelhette őket, akár a gyerekeket,
vagy a vágóhídra vihette, akár a marhákat. De bárhogyan állt is a
dolog, Rasch ügyvéd szépen keresett. És a munkások? A munkások zöme
is elégedett volt. Csak a módosabb családapáknak volt szomorú a
sora, ezek – minthogy házuk is volt, meg jószáguk is, – nemcsak a
maguk számára vettek fel kölcsönt, hanem jótálltak másokért is,
leginkább napszámosokért. Bizony a módosabbakra nehéz napok jártak
mostanában, de a munkások többsége úgy érezte, hogy a „tehetősebb
osztály“ kötelessége, hogy vállalja a részét a szerencsétlenségből,
mert hiszen ők majmolták a kapitalistákat, nagy házat vittek és
már-már eltévelyedtek a nyájtól. Néhány mozgalmas gyűlést
tartottak, Aslak hosszabb beszédet mondott, meg persze Konrad
napszámos is, a Segelfossi Ujság pedig egyenesen a malomtulajdonost
szólította fel, hogy jelenjék meg a gyűlésen és hallgassa meg a
szónokokat.</p>
<p>Holmengraa úr éppen vastag bekecsben és lisztes cipőben
tett-vett a malomban és nem ment el a gyűlésre. Kevés öröme telt a
jótéteményében. Nem ment el a gyűlésre, de vajjon ezzel
elsimította-e a dolgot? Hiszen a munkások annyira mentek, hogy még
egy megbízottjukat is elküldték hozzá, kénytelen volt kimenteni
magát, hogy nagy az elfoglaltsága és nem jöhet el. Ez már két
egyenrangú fél tárgyalása volt! <span class="pagenum"><a name=
"Page_83" id="Page_83">-83-</a></span></p>
<p>Így kellett tehát élnie a csodák emberének, Tóbiásnak, a
mesebeli aranyország királyának! Még nem állt be a katasztrófa, még
nem omlott össze minden, de már ezer apró kellemetlenséget kellett
lenyelnie mindennap. Nem voltak még olyan hatalmas akadályok, hogy
a nyakát szeghették volna, de annál nagyobb rajban támadtak rá
bosszantó és kínos csekélységek. Mennyire másként volt ez abban az
időben, mikor még a mendemonda a Cordillerák milliomosának hirdette
őt!</p>
<p>Holmengraa úr nem kerülhette el a sorsát, az embereknek már
gyanus volt az ő gazdagsága is, már pedig ha nem volt gazdag, akkor
semmibe se vették. Mert miért legyen malomüzeme egy gazdag embernek
Segelfossban, ha az a gazdag ember még csak meg se hízott a
jóléttől, de még csak bundát se hordott? Lám, Rasch ügyvéd
ugyancsak meggazdagodott, de az meg is látszik rajta! Holmengraa úr
is jobban tenné, ha valami más vállalkozásba kezdene és egy kicsit
összehúzná magát. Ha még egyszer visszahozhatná az isteni napokat,
amikor kilépett a mondából a hajnal csodás színpompájában. Nagy
Isten, micsoda napok voltak azok! Ismét valami mesés dolgot kell
cselekednie, most is azon törte a fejét és ilyen próba volt a
legutolsó utazása is a fővárosba, ahonnan mint szabadkőműves tért
vissza. Csak legalább hasznát tudnám venni! gondolta magában. Ha
ismét visszavívhatnám a régi tekintélyem!</p>
<p>Ma elégedett és tele van reménységgel. Ha az ifjú Willatz
megérkezik, hosszú évek óta először lesz alkalom érintkeznie egy
emberrel. Valóságos áldás az ilyen <span class="pagenum"><a name=
"Page_84" id="Page_84">-84-</a></span> várakozás, úgy érezte magát,
mint akit valami nagy szerencse ért.</p>
<p>Holmengraa úr lemegy a boltba. Nem jár ide gyakran, úgyszólván
sohase teszi be a lábát és a kis Theodor felnyitja a pult
csapódeszkáját a nagy ember előtt. Ezt annál is inkább megteheti,
mert hiszen Holmengraa úr a saját telkén építette az egész boltot
és ő csinált P. Jensent az öreg Perből. A malomtulajdonos egyébként
most is a legteljesebb jóindulattal van a boltosék iránt és még
csak a bérért se nyaggatja őket. Távoli rokonságban van Theodor
anyjával és tetszik neki, hogy Theodorból ilyen serény, ügyes
legény lett és hogy valósággal felvirágoztatta ezt a kis
szatócsüzletet. Ő maga azonban nem vásárol nála, hanem mindent a
déli városokból hozat.</p>
<p>Tessék beljebb fáradni, mondja Theodor.</p>
<p>Holmengraa úr mosolyog. Jól tudja, hogy a kereskedő azzal szokta
megtisztelni a vevőjét, hogy a pult mögé tessékeli. Ez csakugyan
megtiszteltetés a jó segelfossiaknak, de egy király szemében
semmiség.</p>
<p>Apád még mindig fekvő beteg? kérdi a malomtulajdonos. Akkor
neked kell vele megbeszélned a dolgot: Látom, hogy megint halakat
rakodtok ki a yachtból és a hegyeken szárítjátok őket. Immár
hatodik éve.</p>
<p>Theodor megzavarodik és így szól:</p>
<p>Hát nem a Willatz hegyi legelői azok?</p>
<p>Holmsen úr legelői, úgy akartad mondani, úgy-e? De igen, az
övéi. Szóval se említeném, ha az enyémek volnának. Így azonban
nézetem szerint most mind a hat évért meg kell fizetnetek a
bért.</p>
<p>Boltos Theodor azonban nem tesz lakatot a szájára és gyorsan így
felel: <span class="pagenum"><a name="Page_85" id=
"Page_85">-85-</a></span></p>
<p>Willatz, már mint Holmsen úr, már itthon járt azóta, hogy a
halakat ott szárítjuk a sziklákon, de még egyszer se szólt a bér
miatt.</p>
<p>Az meglehet! bólint a király. De éppen azért kell most
fizetnetek, én legalább úgy gondolom.</p>
<p>Beszélni fogok róla az apámmal.</p>
<p>Helyes. Mondd meg apádnak, én akarom, hogy fizessétek meg azt a
bért.</p>
<p>Theodor mindeddig habozott, hogy megmondja az igazságot, most
azonban rászánja magát, mert azt reméli, hogy ezzel leveszi lábáról
a malomtulajdonost, ezt a királyt. Ezért azt mondja neki:</p>
<p>Egyébként a yacht is meg a rakomány is az enyém, nem pedig a
cégé.</p>
<p>Lehet azonban, hogy Holmengraa úr ezt már tudta és csak
csökkenteni akarta a fiatalember jelentőségét. Ez bizony meglehet.
Mert egyébként a boltos családdal szemben mindig barátságos és apai
jóindulattal van.</p>
<p>No lám, hát a tieid a halak, Theodor? – kérdezi. Nos, akkor egy
ilyen ügyes embernek, mint amilyen te vagy, tudnia kell, hogy
elfoglalt helyért helybért kell fizetni. Akkor hát kár is tovább
beszélnünk a dologról.</p>
<p>Theodor még mindig nem adta fel a reményt, hogy Holmengraa urat
leveszi a lábáról és így folytatta:</p>
<p>A pékség, amely most a mi tulajdonunkban van, tudomásom szerint
szintén az ön telkén épült.</p>
<p>Na, hiszen az egyremegy!</p>
<p>Mi tehát meg fogjuk önnek fizetni a bért.</p>
<p>Egyébként jól megy az üzlet? kérdezi Holmengraa úr.</p>
<p>Hát nem panaszkodhatunk. <span class="pagenum"><a name="Page_86"
id="Page_86">-86-</a></span></p>
<p>Holmengraa úr még egyszer bólint és aztán elmegy.</p>
<p>Nagyon kellemes volt neki, hogy újra felléphetett valakivel
szemben, mondhatott valamit, aminek súlya van és hivatkozhatott a
tekintélyére. Ez nem sokszor fordult elő az utóbbi években. A
tavasz is megbizsergette egy kicsit a vért az ereiben, minden évben
így március táján valami változást érzett magában, a léptei
hosszabbak lettek és a szava határozottabb. A tavasz még egy csúnya
játékot is űzött vele, még egy keresztet rakott a vállára:
fölébresztette benne az ifjúság szenvedélyeit és ennek bizony
ostoba és bosszantó következményei voltak.</p>
<p>Találkozik egy fuvarossal az úton. Az ember köszön Holmengraa
úrnak, és azt mondja, hogy ő a Marcilie apja.</p>
<p>Úgy! feleli Holmengraa úr.</p>
<p>A lányom ismét önnél szolgál, mondja az ember.</p>
<p>Úgy! Csakugyan.</p>
<p>Igen, és a gyerek most már nagy fiú lett és szeretne síelni.</p>
<p>Úgy. Nagyon helyes.</p>
<p>De nincs ám síje.</p>
<p>Holmengraa úr kiveszi a tárcáját és odaad egy bankjegyet. Itt
van ni, vegyél neki sít! De mit fog csinálni a sível most
tavasszal?</p>
<p>Hiszen már egész télen ezt feleltem neki, mégis folyton a síért
nyafog. Egyébként nálunk fönt a hegyekben eláll a hó egészen
Jánosnapjáig.</p>
<p>Jól van, hát vedd meg neki a sít! Marcilie nagyon rendes lány,
megérdemli, hogy a kisfia sível szaladgáljon. <span class=
"pagenum"><a name="Page_87" id="Page_87">-87-</a></span></p>
<p>Mindjárt gondoltam! mondta az ember. Tudtam, hogy csak
Holmengraa úrnak kell szólni és Holmengraa úr nem fogja tűrni, hogy
a gyerek egyre bőgjön. És nagyon szépen köszönöm a pénzt az ő
nevében is! Nem vihetném el a kocsimon a nagyságos urat? kiáltott
az ember Holmengraa után.</p>
<p>Engem?</p>
<p>Úgy értem, hogy megfordulnék és hazavinném az urat. Szívesen
megtenném, ha megelégednék egy ilyen nyomorúságos szánnal.</p>
<p>Az ember már fordítja is a lovat.</p>
<p>Eridj csak tovább az útadon! kiáltja Holmengraa úr és
eltávolodik a szántól.</p>
<p>Bizony ostoba dolgok is történhetnek vele, ezt már nem lehet
elkerülni. Mit is tehetett volna ellenük? Itt egy ember már azt
ajánlja neki, hogy kapaszkodjék fel egy fahordó szán tetejére,
mintha csak valami segelfossi benszülött lenne, akár az ügyvéd,
vagy a boltos Theodor. Bizony ez ellen tenni kell valamit, mert az
emberek már nem tisztelték őt, a tekintélye egészen
megfogyatkozott.</p>
<p>De ennek a ravasz rókának, már mint a Marcilie apjának és
Marcilie gyermeke nagyapjának bizonyára megvolt vele a célja, mikor
a malomtulajdonost maga mellé szerette volna ültetni a szánra egész
Segelfoss szemeláttára.</p>
<p>Egyszerre csak azt hallja, hogy valaki kiáltozik előtte és egy
férfi a karjával hadonászik. Konrad az, a napszámos, most jön
lefelé a malom felől.</p>
<p>Holmengraa úr nem gondolhat mást, csak hogy valami komoly baj
van, alig tudja megvárni, míg Konrad a közelébe ér, és megkérdezi:
<span class="pagenum"><a name="Page_88" id=
"Page_88">-88-</a></span></p>
<p>Mi történt?</p>
<p>Semmi, feleli Konrad. Csak annak a szános embernek kiáltottam,
hogy szeretném, ha elvinne.</p>
<p>Holmengraa úrnak ez nem megy a fejébe. Hova akarsz menni?
kérdezi.</p>
<p>Csak a boltba, de gyorsan, ha lehet. Kifogyott a dohányunk
odafönt.</p>
<p>Holmengraa úr arca megvonaglik, mintha korbáccsal vágtak volna
bele, de csak egy szempillantás az egész, aztán rögtön elmúlik.</p>
<p>Nincs egy fölösleges szivarcsutkája uraságodnak? kérdezte
Konrad.</p>
<p>Ebben a pillanatban Holmengraa úr talán azt szeretné, ha
visszatérne matrózéveinek ifjúsága és ereje. Rossz dolog, ha az
ember megöregszik, Holmengraa úr tehetetlen volt. Aztán összeszedte
magát és ezt mondta:</p>
<p>Azt a kétszáz zsákot még ma délután meg kell tölteni.
Megértetted?</p>
<p>Lehetséges, hogy Konrad csakugyan megértette, de ez a
figyelmeztetés szemmelláthatóan nem volt rá különösebb hatással,
ügyet se vetett rá. Kivette a zsebkendőjét és az orrát törölte,
közben pedig nyugodtan elindult a főnöke mellől.</p>
<p>Holmengraa úr már attól tartott, hogy elvetette a sulykot és
ezzel már megint a súlyos következmények egész árját vonja magára.
Végül is ő már öregember, gondolta, és azért szeliden így szólalt
meg: Nem kell munkába állnod, míg meg nem ebédeltél. Vagy ettél
már?</p>
<p>Hogy ettem-e? válaszolt Konrad és mosolygott. Hogyne, már
többször is. <span class="pagenum"><a name="Page_89" id=
"Page_89">-89-</a></span></p>
<p>Azt kérdem, hogy ma ettél-e. Ebédeltél már ma?</p>
<p>Hát miért nem mondta mingyárt úgy uraságod?</p>
<p>Holmengraa úrból kitör a bosszúság:</p>
<p>No ez már mégis több a soknál! Egy napig se maradsz tovább a
malomban!</p>
<p>De Konradnak már néhányszor felmondtak így, ezt nem is érezte
különösebb csapásnak, elég esze volt hozzá, hogy tudja: az ő és
társai kezében van a hatalom. Megfordult és ezt mondta:</p>
<p>Most pedig én szólok valamit: Tóbiás, az öregembernek
mérsékelnie kell a hevességét. Húszan vagyunk egy ellen és egyikünk
se született rabszolgának.</p>
<p>És mit gondolsz? mi hányan vagyunk? mondta Holmengraa úr és
egészen kikelt magából. Majd megtanítlak én benneteket…!</p>
<p>Ja, a szabadkőművesekre gondolsz? kiáltotta Konrad. Azokban már
az ördög se hisz!</p>
<p>És Konrad nyugodtan nekiindult az útnak. Felült az ember mellé a
szánra és leszánkázott a boltba dohányért.</p>
<p>Holmengraa úr pedig hazamegy és azt mondja Irgensnének, a
házvezetőnőnek:</p>
<p>Holnap reggel Délre utazom a postahajóval. Kérem, csomagolja be
a bőröndömet. Csak a legszükségesebbeket viszem magammal, egy-két
inget, miegymást, mert az első északi hajóval nyomban
visszatérek.</p>
<p>Irgensné már hozzászokott az ilyen hirtelen utazásokhoz.
Holmengraa úr úgy nevezte ezeket, hogy „a páholy nagygyűlése“. Az
asszony megkérdezte, hogy Mariane kisasszony is utazik-e.
Holmengraa úr azt felelte, <span class="pagenum"><a name="Page_90"
id="Page_90">-90-</a></span> hogy nem. Nagyon fontos az útja,
legjobb lesz, ha egyedül utazik. – Közben majd maga vigyáz a házra,
Irgensné.</p>
<p>Vigyázzak a házra! mondta Irgensné megsemmisülten. Ó, milyen
szerencsétlen vagyok! Elveszett a kulcsom és nem találom sehol. Még
éjjel az ágyban is csak azon jár a fejem!</p>
<p>A kulcsa?</p>
<p>Igen, az éléstár kulcsa, mint már mondtam. Tűvé tesszük érte az
egész házat, de nem találjuk sehol.</p>
<p>No, ez még nem katasztrófa, mondja Holmengraa úr
szórakozottan.</p>
<p>Pedig nagy volt a baj. Irgensnének nem volt nyugta, a kis
kulcsnak nem lehetett nyomára akadni sehol, mintha elnyelte volna a
föld, ősszel történt bizonyára, disznóöléskor, akkor volt nagy
sürgés-forgás az éléstárban. Keresték a kulcsot künn és benn, az
emberek egymást motozták meg és minden élő lelket megkérdeztek a
kulcs felől. Azóta már elolvadt a hó az udvaron, de a kulcs még nem
kívánkozott a napvilágra. Persze az a baj, hogy nem egy rendes,
díszes szakállú nagy éléstárkulcs volt az, hanem valami silány kis
jószág, könnyű kis nikkeldarab, síma, mint a papiros, és olyan
rövid, mint valami lakatkulcs, vagy egy Yale-kulcs, amit az
óraláncán hord az ember.</p>
<p>És most nem tud bemenni az éléstárba? kérdezte Holmengraa úr
közönyösen.</p>
<p>Dehogynem! mondja Irgensné és önkénytelenül elmosolyodik ennyi
férfiúi tudatlanság hallatára. Hiszen egész télen át ki-bejártunk
az éléstárban. De a padláson keresztül kell bemennünk, mert a
padláskulcs szerencsére még megvan. <span class="pagenum"><a name=
"Page_91" id="Page_91">-91-</a></span></p>
<p>Szóval mégse komoly a baj, mondja Holmengraa úr és közben máson
jár az esze.</p>
<p>Sőt nagyon is komoly, Irgensné attól tart, hogy valaki
megtalálhatja az éléstár kulcsát, kinyithatja vele az ajtót, aztán
ellophat mindent, ami csak a kezeügyébe esik. Pedig az éléstárban
sok minden van, hús és szalonna és hal és sajt és vaj és befőtt és
zsemlemorzsa és kétszersült, szóval minden, amire csak gondolhat az
ember. Irgensné ezért megkéri Holmengraat, hogy vásároljon egy új
lakatot a városban és a malomtulajdonos ezt meg is ígéri. Ezentúl
éjjel-nappal magamnál hordom a kulcsokat, fogadkozik az
asszony.</p>
<p>Holmengraa úr igazi kincset talált a házvezetőnőjében, az
asszony hűségesen szolgálta őt és a segelfossi évek alatt mindig
csak a gazdája érdekeit tartotta szem előtt. Most azonban egy más
kérdés foglalkoztatta Holmengraa urat: elég gazdag és előkelő-e a
háza ahhoz, hogy vendégül láthassa ifjú Willatzot? Ez volt ám csak
a nagy probléma! Az ablakrolók több helyütt akadoztak, itt-ott már
le is mondtak róla, hogy egészen felhúzzák őket és hosszú ideig
ugyanabban a ferde mozdulatlanságban meredtek meg. Az ebédlőben a
tálalón volt elég ezüstnemű meg csiszolt üveg, modern vázák. Egy
német gyártmányú faragott falióra is lógott a falon, de ha valami
különös súlyt nem erősítettek az ingára, akkor nem járt, Irgensné
ezért zöld horgolóselyemel egy kavicsot kötött rá. Ez nem volt se
szép, sem előkelő. A szalónt néhány megfelelő változtatás egészen
lakályossá tehette volna. Mostanában különösen elhanyagolt volt ott
minden, a jó Mariane nem tudta levetkőzni azt a rossz szokását,
hogy mindig egy nagy csomó könyvet vitt fel a szobájába, aztán
<span class="pagenum"><a name="Page_92" id=
"Page_92">-92-</a></span> elfelejtette őket visszatenni a helyükre,
pedig a félig üres könyvszekrény nagyon szomorúan festett.</p>
<p>Holmengraa úr lehívta a lányát, az asztalra csapott, szemére
hányta a hiányzó könyveket meg a kavicsot az óra ingáján, sőt még a
ferde rolókat is. De Mariane csak nevet, mert hogy az apja mindig
olyan jó és tréfás kedvében van, belecsimpaszkodik a hajába és
kijelenti, hogy semmi értelme sincsen az ilyen hosszú hajnak és
hogy az apja utazás előtt okvetlenül meg fog nyiratkozni.</p>
<p>Jójó, de most éppen nem vagyunk olyan jóbarátok, mondja az apa
és még mindig rideg a hangja. Kavics az órán! Ki látott már ilyet?
És egyikteknek sincsen szemmértéke? Se neked, sem Irgensnének? Nem
látod, milyen ferdén lógnak a rolók? Most pedig menj és hozd le
azokat a könyveket, amíg szépen mondom!</p>
<p>Én pedig azt mondom neked, hogy én a te kislányod vagyok, ez
volt a Mariane válasza és ha te egy helyes kis apuka lennél, akkor
segítenél nekem lehozni a könyveket.</p>
<p>Nem köszönöd meg, ha én segítek neked, mondta Holmengraa úr
csipősen, te szörnyeteg, te indián, te úgynevezett Mariane!</p>
<p>De azért természetesen elment vele, sőt évődött is vele
öregember létére. Ez a két ember mindig így élt egymás mellett. Az
apa megkísérelte néha, hogy komoly legyen és haragos, úgy tett,
mintha nem hallgatna a lánya szavára, hanem egészen megkeményítené
a szívét. De azért minden úgy történt, ahogy Mariane kisasszony
akarta.</p>
<p>Hiszen Holmengraanak senkije se volt Marianen kívül. A Felix fia
egészen fiatal korában kiutazott már <span class="pagenum"><a name=
"Page_93" id="Page_93">-93-</a></span> Mexikóba, most már
benszülött mexikóinak számított és hajós lett belőle, azóta már
egyedül vezetett egy hajót. Ugyanúgy ment a sora, mint annakidején
az apjának, olyan jól, mintha mese lenne, – tudja Isten!</p>
<p>Mariane egyébként nem volt különösebb szépség a sárga bőrével és
a benőtt homlokával. Az orrában volt valami nyers, erőszakos, ez az
orr szimatolt, nagy volt és csúnya. Mariane lelkében is egyesült
sok jó és rossz, mint minden emberében és Mariane különös egyéniség
volt, néha zárkózott és ravasz, néha pedig odaadóan gyengéd. Fiatal
kora ellenére már régen érett lány volt, ezt a koraérettséget az
indiánus anyjától örökölte, hasonlóképpen a karcsú testet és a
settenkedő járást, úgy hogy Mariane alapjában véve nagyon vonzó
teremtés volt. Csak a világosbarna szemeit kellett megnézni, – azok
se voltak tulajdonképpen szépek, de mandulaformájúak és szerfölött
ragyogóak. A fülében azok a hatalmas arany félholdak, – nagyon
feltünőek voltak, viszont Mariane nem is volt közönséges segelfossi
lány, elnyűtt köpenyben és ódivatú kalapban. Az apjának tehát öröme
telhetett benne! Holmengraa urat a saját természete hazardőrré
tette, világvándorává és csak a véletlen tehet róla, ha
történetesen üzletember lett belőle. Nem értett hozzá, hogy a
lányát bevezesse a házvezetés ezer fortélyába, de tudott jókedélyű
barát lenni – és mégis megmaradni önmagának örök
titokzatosságban.</p>
<p>Este Mariane elkísérte az apját a kikötőbe és megvárta, amíg
hajóra szállt. Sok ember állt köröskörül, ki köszönt, ki nem, de
valamennyi kíváncsian odafordította a fejét, mikor Holmengraaék
arra haladtak.</p>
<p>Mariane a partról már nem tréfált az apjával ennyi <span class=
"pagenum"><a name="Page_94" id="Page_94">-94-</a></span> ember
előtt, hanem csak integetett neki, aztán hazaindult.</p>
<p>Itt fekszik egy kétkoronás. Ki vesztette el? mondta, mikor
elhaladt a pénzdarab mellett és lemutatott a földre.</p>
<p>A boltos Theodor odasietett, fölkapta a levegőbe a pénzdarabot
és nagyot nevetett:</p>
<p>Ejnye, de éget ez a pénz! Ki a gazdája? kiáltotta.</p>
<p>De nem jelentkezett senki. Mindenki a zsebébe nyúlt, de senkise
mondta, hogy a pénz az övé. Lars Manuelsen morgott csak valamit és
mélyen a zsebeiben turkált, mintha a pénzdarabot valószínűleg ő
vesztette volna el.</p>
<p>Theodor azt mondta:</p>
<p>A tulajdonos nem jelentkezik. A kétkoronás az öné, Holmengraa
kisasszony.</p>
<p>Nem az enyém, mondta Mariane és nyugodtan tovább ment.</p>
<p>De hiszen ön találta meg! kiáltotta utána Theodor, de
hasztalanul.</p>
<p>Ha a boltos Theodor maga dobta le a pénzdarabot, csak hogy
beszédbe elegyedhessen a lánnyal, úgy ez a kísérlete kudarcot
vallott. Kissé meg is zavarodott, mikor a pénzdarabot zsebrevágta.
Lars Manuelsen azonban erősködött, hogy az övé a pénz és ezt
mondta: Volt nekem egy kétkoronásom és most, nézzétek, egy sincs az
erszényemben! Boltos Theodortól azonban nem volt könnyű pénzt
kapni, sokkal is jobban tisztelt ő minden garast.</p>
<p>Egyelőre megtartom, mondta.</p>
<p>Hát a tied? kérdezte Lars Manuelsen.</p>
<p>Theodor elgondolkozott, érezte, hogy sarokba szorították.
<span class="pagenum"><a name="Page_95" id=
"Page_95">-95-</a></span> Csak nem gondolják az emberek, hogy ő
mindenáron beszélgetésbe akart keveredni Marianeval?</p>
<p>Nem, a pénz nem az enyém, mondta határozottan. De azért
megtartom.</p>
<p>Lars Manuelsen pedig sértődött hangon jelentette ki:</p>
<p>Nincs kedvem két koronáért vitatkozni veled. Az ilyesmire nem
szorultam rá.</p>
<div class="chapter">
<h2>5.</h2>
</div>
<p>Sjura frissen és vidáman látott a dologhoz, hogy mindent
összehordjon, ami a fészkéhez szükséges. Az Isten azért küldte
nekünk ezt az eleven állatot, hogy legyen miben gyönyörködnünk,
mondta mindig az öreg Katrina, a kis Pauline és a kis Gottfred
anyja.</p>
<p>Március lett és a kemény hideg már elmúlt, az öreg Katrina
minduntalan rálehelt az ablaktáblákra és úgy olvasztgatta rajtuk a
jeget: Hál Istennek, rövidesen elmúlik a tél, Sjura már kezdi
összehordani a galyakat.</p>
<p>Pedig Sjura nemcsak a galyakat hordja össze, hanem összehordott
biz az mindent, amit csak meglátott, csillogó holmikat, zsíros
papirost és szövetholmit. A kíváncsisága és a mohósága akkora, hogy
a legfurcsább dolgokat is megkívánta. Mit akart például Lars
Manuelsen pápaszemével? Hiszen aligha olvasta vele a vásári
jelentéseket, mint Lars Manuelsen és nem volt rá szüksége, hogy
jobban lásson, mint ahogy máris látott. Lars Manuelsen elvesztette
a pápaszemét, mikor egyszer hazatért a szállodából. Pontosan
emlékezett a <span class="pagenum"><a name="Page_96" id=
"Page_96">-96-</a></span> helyre és vissza is fordult, hogy
megkeresse, a pápaszem azonban nyomtalanul eltünt. Ezt csak Sjura
tehette, mondta Lars Manuelsen.</p>
<p>Most azonban Sjura Holmengraa úr nagy háza felől repült a fészke
felé és valami csillogó holmit hozott a csőrében, ami se szalma, se
galy nem lehetett. Leereszkedett a földre, mint egy papírdarab,
amint a forgószél szárnyán körbe-körbe libeg. A gonosz Sjura
fehér-fekete volt és szép, határozottan szép, fekete tollának volt
valami érces fénye. Érdemes volt elnézni, mikor elüldögélt lent a
földön, ide-oda ringatta a testét, – megszépítette az egész
környezetet. És Sjura eszes kis állat, bizonyos, hogy hátul is
vannak szemei, mert a legkisebb veszély közeledtére azonnal
felröppen. De ha aztán teljes biztonságban érzi magát, olyan széles
jókedve támad, hogy csak úgy kacag belé. Néha egy macska vagy egy
kutya veszi üldözőbe, ilyenkor Sjura végtelenül tudja bosszantani
az ellenfelét és ez pokoli mulatságot szerez neki. Nemcsak a
szórakozás viszi az emberi lakások közelébe, hanem a józan számítás
is, mert itt érzi magát leginkább biztonságban az ellenségei elől.
Ilyen állat a Sjura.</p>
<p>De gyakran az emberek a legnagyobb ellenségei.</p>
<p>Nem láttad, mit vitt a csőrében? kérdezte Lars Manuelsen
felesége.</p>
<p>Ugyan, nyughass már azzal a Sjurával! feleli Lars Manuelsen,
tudod jól, hogy ellop mindent, ami elébe kerül és hogy ő lopta el a
pápaszememet. De ha majd fölépült a fészke és tojás lesz benne, meg
a tojásban apró fiókák, akkor lesz még néhány szavunk
egymással.</p>
<p>Nehogy a fészekhez nyúlj! mondta az asszony. <span class=
"pagenum"><a name="Page_97" id="Page_97">-97-</a></span></p>
<p>És ez a vita minden tavasszal megismétlődött. Lars Manuelsen
mindannyiszor le akarta szedni a régi szarkafészket a nyírfáról a
háza előtt és a felesége mindannyiszor meggátolta ebben. Ó, az
asszony ezt nagyszerűen meg tudta okolni: Meglásd, Sjura
megbosszulja magát, Sjurának vannak titkos segítőtársai, föld alatt
és föld felett, a lappok üzeneteket küldenek Sjurával, Sjura
véghetetlenül jó és mértéktelenül gonosz egyidőben.</p>
<p>Lars Manuelsent hidegen hagyta ez a sok céltalan fecsegés és
okoskodás. Vigyázz magadra! mondta Sjurának és megfényegette az
öklével. De ugyanabban a pillanatban Sjura már a levegőbe szökkent
a földről és felröpült a nyírfára, egy percig nyugodtan megült az
ágon, aztán csöndesen, mint egy kísértet, eltűnt a fészkében. Mire
ismét előbújt, valami csillogó tárgyat tartott a csőrében,
hunyorgott a szemével Lars Manuelsen felé s gúnyosan nevetett.
Szinte hihetetlen, – mintha csupa epe és méreg lenne az az állat.
Átugrott egy másik ágra, hogy Larsot még jobban kigúnyolja, sőt
továbbszökkent egy harmadikra is, ott oldalvást hajtotta fejét és
lekiáltott valamit Larsnak. Ez már mégis több volt a soknál, Sjura
túlságosan messze merészkedett ezzel a játékkal és Lars
Manuelsennek minden önmérsékletére szüksége volt, hogy a baltáját
ne hajítsa utána.</p>
<p>Ne bántsd Sjurát, annyit mondok neked! figyelmeztette Larsné
újra az urát.</p>
<p>Most én mondok neked valamit, válaszolta Lars Manuelsen
nyomatékosan. – Lars Manuelsen sok mindent mondott nyomatékkal,
mióta egy nagyembernek volt az apja és parókát viselt és a szálloda
vendégei <span class="pagenum"><a name="Page_98" id=
"Page_98">-98-</a></span> révén sok pénzt keresett. Azonkívül Lars
Manuelsen immár a maga gazdája volt, a tulajdon földjén, és ez a
kis föld két tehenet tudott eltartani, így már méltóan fogadhatta a
nagy fiát, ha látogatóba jönne és Isten tudja, talán a fiú majd
közönséges dolognak tartja a Sjura fészkét az udvaron. Azért mondja
most nyomatékosan Lars Manuelsen: Hol a pápaszemem? Az asszony nem
tudja. Kérdezd meg Sjurát, mondja Lars Manuelsen. És akarsz még
valamit tudni? kérdezi aztán. Láttál te már egy rendes udvaron
szarkafészket, varjúfészket és ennyi komédiát? Nem, azt még nem
látta az asszony. No hát akkor ne mesélj nekem annyit! rekeszti be
a vitát Lars Manuelsen.</p>
<p>De nemcsak Sjura készíti elő a közelgő tavaszt, hanem például
Rasch ügyvéd is. Az udvarán minden havas helyet homokkal hintetett
be, így siettette az olvadást. Rasch ügyvéd néhány év alatt
teljesen megváltoztatta a birtoka külső képét, gyönyörű kertet és
parkot varázsolt a kopár mezőből, ahol csak takarmány termett két
tehén számára. Most már bezzeg nem volt itt takarmány, mindenütt
bokrok csoportosultak, fák meredtek az égnek és szép kerti sövények
nőttek ki a földből, örömet szereztek az embereknek és díszére
váltak az ügyvédi háznak meg egész Segelfossnak.</p>
<p>Rasch ügyvéd nagy munkát végzett, mióta pénzhez jutott. Mihez
kezdhetett volna a mezővel és a tehenekkel? Meg aztán a fejőlány
egy cseléddel többet jelentett volna a háztartásban. A tejet
ugyanúgy beszerezhette ő is a segelfossi uradalmi tehenészetből,
mint a többiek. Hiszen igaz mindaz, amit a norvég kisbirtokok
fejlesztéséről irkálnak és fecsegnek, de a gyakorlatban mégsem
érdemes megvalósítani. Így legalább <span class="pagenum"><a name=
"Page_99" id="Page_99">-99-</a></span> valami kézzelfogható
eredménye volt a munkájának, szibériai borsófákat és amerikai
fenyőket ültetett, de mindenféle más fákat meg bokrokat hozatott az
erdőből és elültette a parkjában, ahol kitünően tenyésztek, magasra
nőttek és valóságos erdő lett belőlük. Muus körorvos, valahányszor
látogatóba jött, mindig az ügyvéd parkjában bolyongott, jól
szemügyre vett mindent, időnként elismerően bólongatott és azt
mondta, hogy mindez igazán nagyszerű. Ha néhány évig ezt még így
folytatja, pacsirták fognak dalolni a berkeiben, mondta.</p>
<p>Ezt ugyan csak tréfának szánta, mert Muus körorvos művelt ember
volt és ha akart, ügyes fordulatokat tudott alkalmazni a beszédben,
Rasch ügyvéd azonban komolyan bólintott rá, mert ő viszont nem
ismert lehetetlenséget és neki a pacsirták se voltak
elérhetetlenek. Rávette a környékbelieket, hogy a számára
mindenféle kagylókat és ritka kavicsokat gyűjtsenek össze, a
virágágyakat akarta csinosan bekeríteni velük, mint ahogyan a
módosabb déli házakban szokás. A nyaralója oldalán borostyán és
vadszőllő futott föl minden esztendőben és már csaknem elérték az
eresz alját. A ház homlokzatát természethű sárkányfejek
díszítették, még nyelvük és foguk is volt. A kert közepében a
pázsiton volt a nyaraló legszebb ékessége, egy kis cementmedence,
volt benne néhány tonna víz és abból kiemelkedett egy cső, a csövön
keresztül pedig egy vízsugár szökellt föl. Kétszáz koronába került
ez a berendezés, mert nehéz volt a nagy folyótól idáig vezetni a
vízvezetéket, az ügyvéd azonban nem olyan ember volt, hogy ilyenkor
az árak iránt érdeklődött volna. A kert alján zászlórud, a tetején
ezüstös golyó.</p>
<p>Rasch ügyvéd nem is kívánhatott volna előkelőbb <span class=
"pagenum"><a name="Page_100" id="Page_100">-100-</a></span> lakást
magának és a családjának. Egyetlenegy dolog volt még hátra:
felavatni ezt a kertet meg a parkot az egykori takarmányosrét
helyén. Minden esztendőben kitűzte ennek az ünnepségnek a napját,
de aztán újra elhalasztotta, mert a bokrok még nem voltak elég
sűrűek, – most ismét elhatározta, hogy ebben az esztendőben
okvetlenül megtartja a felavatást. Vajjon nem kedvezett-e neki
mindenképpen az élet? Néha ugyan válaszúton volt, az életnek egy és
más adományát módjában volt elfogadni, meg vissza is utasítani, de
ő inkább csak elfogadta mindig. Az élet minden föltétel nélkül
házhoz szállította neki a szerencsét, adómentesen, mint ő maga
mondta volna, és neki nem volt más kötelessége, mint tudomásul
venni, hogy a szállítmány megérkezett, nyugtát adni róla: ebben az
évben tehát meg kell tartani a felavató ünnepséget.</p>
<p>Micsoda különbség a fiatal jogász közt, aki szegényen és
nőtlenül érkezett meg Segelfossba, hogy Holmengraa úr szolgálatába
lépjen, – és a hatalmas ügyvéd közt, akinek pénze is volt, pocakja
is, meg tekintélye is. Hol voltak már az idők, amikor az iroda
előszobájába kiakasztotta valamennyi felöltőjét és kalapját, hogy a
várakozók odakünn azt higyjék: sokan vannak már bent az ügyvédnél.
És ültek az emberek az előszobában és vártak türelmesen, néha
hangokat is hallottak odabenn, aztán hallották, amint az ügyvéd
kinyitja a hátulsó ajtót, kikíséri a kliensét és barátságosan
búcsúzik tőle: Jónapot, a viszontlátásra! Bízza csak ránk, majd mi
nyélbeütjük a dolgát. Aztán kilépett az ügyvéd az előszobába és
nagyon szívélyesen köszöntötte a várakozót: Jónapot, bocsásson meg,
ha megvárakoztattam, éppen nagyon sok volt a dolgom. <span class=
"pagenum"><a name="Page_101" id="Page_101">-101-</a></span></p>
<p>Most már azonban csakugyan mozdulni se tudott a sok pörös
esettől. Közben pedig mint bankigazgató is tevékenykedett és
titokban munkatársa volt a Segelfossi Ujságnak is. Most már nem
volt egyszerű bejutni az irodájába, az embert előbb bejelentették.
Az írnok ilyenkor kopogott az ajtón és megkérdezte, vajjon az
ügyvéd úrnak van-e érkezése fogadni valakit. Rögtön! felelte Rasch
ügyvéd. Vagy azt is felelhette: Egy pillanat! Ki az? Lars
Manuelsen? Kérje meg Manuelsent, hogy várjon egy percig!</p>
<p>Az ügyvéd semmit se cselekedett ezalatt az egy perc alatt, csak
a homlokát ráncolta és gondolkozott. Aztán kinyitotta az ajtót és
köszönt: Jónapot, jónapot, Manuelsen! Tessék! Már régen vár?</p>
<p>Nem.</p>
<p>Lars Manuelsen előkelő akar lenni és ezért mondja, hogy nem várt
sokáig. Arra ő nem szorult rá. És az ügyvéd is eszerint bánik
vele.</p>
<p>Üljön le, Manuelsen. Hallott valami újabb hírt a fiáról?</p>
<p>Nem, már régen nem hallottam.</p>
<p>Bizonyára nagy az elfoglaltsága a fővárosban, előadásokat tart
és irodalommal foglalkozik.</p>
<p>Valószínűleg úgy lesz.</p>
<p>A tudományos kutatásaival nagy feltünést keltett. Most svédre
fordít, amint látom.</p>
<p>Svédre?</p>
<p>Igen, svédre. Bizony, nagy ember lett belőle és kétségtelenül
fölviszi még a püspökségig.</p>
<p>Gondolja uraságod?</p>
<p>Persze, hogy gondolom. <span class="pagenum"><a name="Page_102"
id="Page_102">-102-</a></span></p>
<p>De semmit se küld haza, mondja a nagy férfiú apja.</p>
<p>Csakugyan? Ezen csodálkozom kissé. No, de alighanem
megfeledkezett róla.</p>
<p>Pedig ennyi idő alatt egyszer igazán eszébe juthatott volna.</p>
<p>Úgy lesz vele, hogy bizonyosan mindig halasztja, mert a munkája
teljesen igénybeveszi. Tapasztalatból tudom, hogy van az
ilyesmi.</p>
<p>No, egy utalványt kiállítani öt vagy tíz koronáról nem kerülne
különösen sok időbe.</p>
<p>Nem, Manuelsen, de amíg elhatározza magát! Egyébként mégis
csodálkozom egy kissé. És a prédikációi gyűjteményét se küldte
el?</p>
<p>Dehogynem. Csakhogy épen most vesztettem el a pápaszememet és
ezért nem tudom elolvasni. Az az átkozott Sjura vitte el.</p>
<p>Sjura? Ez kitünő!</p>
<p>Nem is olyan nevetséges, mondja Lars Manuelsen sértődötten,
bizonyosan tudom, hogy Sjura volt az. De mit is akarok mondani:
Rendjén van az, hogy a boltos Theodor megtarthasson magának egy
kétkoronást, ha a kikötőben egyszerűen felveszi a földről és
zsebrevágja?</p>
<p>És Lars Manuelsen elmeséli az egész históriát, kardoskodik, hogy
a pénz az övé. Az ügyvéd megígéri neki, hogy beszélni fog a
dologról Theodorral, az ifjú Jensennel. Egyébként úgy találom,
mondja még az ügyvéd, hogy egy olyan embernek, mint maga Manuelsen,
nem illik törődni az ilyesmivel. Két korona, – mi az magának?</p>
<p>Az idén sokkal rosszabb a kereset, mint azelőtt <span class=
"pagenum"><a name="Page_103" id="Page_103">-103-</a></span> volt
tavaszkor, feleli Lars Manuelsen. A szállodának kevés a vendége, a
legutolsó kereskedelmi utazó már a saját hajójával érkezett és
egyáltalában nem is szállt partra. Akkor se kerestem semmit.</p>
<p>Igen, hallottam erről az utazóról, mondja az ügyvéd.</p>
<p>Didriksennek hívják és a hajó fedélzetén kártyáztak, meg
táncoltak és ittak. Mindünket megbotránkoztatott ez a
viselkedés.</p>
<p>Szóval, jókedvű fiatalember volt, mondja Rasch úr és
szórakozottan nyúl valami aktacsomó után az asztalon.</p>
<p>De még mennyire! Éjszaka félbeszakította a táncot és két lánnyal
együtt kihajózott a szabad tengerre. Az egyik uraságod Florinája
volt.</p>
<p>Florina? Ugyan, fiatalság – bolondság! Tehát Florina is ott
volt?</p>
<p>Ne szólj szám, nem fáj fejem, felelte Lars Manuelsen, aztán
szúrósan mered az ügyvéd szemébe és így folytatja: De abban
bizonyos vagyok, hogy Florina ott szerezte a fogfájását.</p>
<p>Rasch ügyvéd nem fészkelődött a helyén és a tekintete se villant
rá Lars Manuelsenre. Csak a szemét húnyta le, mintha valami a
fülébe csattant volna és elsüketítené. Vajjon mire célzott ez a
parókás ember? Mit tudhatott róla?</p>
<p>No lám, mondta Rasch ügyvéd. Hát Florina fogfájásról
panaszkodik?</p>
<p>Igen, és hányingerről, mondja Lars Manuelsen.</p>
<p>Arról is? Hja, azért nem szabad tavasszal tánc közben
felhevülni, mert aztán könnyen meghűl az ember. <span class=
"pagenum"><a name="Page_104" id="Page_104">-104-</a></span></p>
<p>És most a vältai Nils is szakított vele.</p>
<p>Úgy. Szóval a baj sohase jár egyedül.</p>
<p>Csak azért mondtam, hogy tudja uraságod, mondja Lars
Manuelsen.</p>
<p>Erre már mosolyogni kellett Rasch úrnak, Csak nem gondolja ez a
vén kópé, hogy őt most már a kezében tartja?</p>
<p>Egy olyan házban, mint aminő a mienk, a háziasszony dolga, hogy
rendbentartsa a szolgálóit. Fölöttük nem én rendelkezem,
mondja.</p>
<p>Lars Manuelsen fölegyenesedik a helyén és mosolyog, valami
gyönge, ferde, különös mosollyal. Ezt már nem érthette félre az
ügyvéd, sőt egy kissé meg is zavarodott tőle.</p>
<p>Ami egyébként azt a kétkoronást illeti, adhatok egyet magának,
Manuelsen, mondja és odaadja a pénzdarabot. Annyira bizonyos vagyok
benne, hogy az ifjú Jensen át fogja szolgáltatni, hiszen jár
magának.</p>
<p>Köszönöm, mondja Lars Manuelsen. És azt hiszem, hogy ha uraságod
az én Lassen fiamat beletenné az ujságba, legalább olvasnának róla
az emberek.</p>
<p>Az nem áll módomban, felelte Rasch. Nem én szerkesztem a
Segelfossi Ujságot. – Vannak idők, amikor az ügyvédnek nincsen
ellenére, ha őt tartják akár jó, akár rossz értelemben a lap
hangadójának, máskor viszont sehogyan se volt ínyére az ilyesmi.
Most például itt állt előtte ezt a csavargó Lars Manuelsen és
szerénytelenül úgy követelőzik, mintha valamilyen szolgálatáért
követelné a fizetséget, – de ugyan miért? Mikor a kétkoronást
megkapta, akkor is csak annyit mondott, hogy köszönöm, és szó
nélkül zsebrevágta. <span class="pagenum"><a name="Page_105" id=
"Page_105">-105-</a></span> Ohó, Rasch ügyvédet nem lehet olyan
könnyen levenni a lábáról!</p>
<p>Lars Manuelsen azonban az idők folyamán biztos fellépést
sajátított el és nem tartotta szükségesnek, hogy bárkinek is a
kedvében járjon.</p>
<p>Egyúttal pedig, mondta tovább rendületlenül, arra is célzást
tehetne uraságod, hogy kik a Lassen szülei.</p>
<p>Az ügyvéd csak a fejét csóválta és az iratai közt
lapozgatott.</p>
<p>Lars Manuelsen erre eltávozott.</p>
<p>De néhány nap múlva már ott volt újra.</p>
<p>Most sok a dolgom. Mondja neki, hogy várjon, mondta Rasch az
irnokának.</p>
<p>Lars Manuelsen várt jóideig künn az előszobában, míg végre
beengedték. Az ügyvéd ekkor felnézett az írásai közül és azt mondta
neki:</p>
<p>Fogja rövidre a mondanivalóját, Lars, mert ma még sok dolgom
van.</p>
<p>Hát csak azt akarom mondani, hogy nem állt semmi az újságban,
mondta Lars Manuelsen.</p>
<p>Az ügyvéd nem fojthatott el egy nyers mozdulatot, minden vére a
fejébe szállt és a kövér testét kiegyenesítette a székben.</p>
<p>Elég volt már ebből a szalmacsépelésből. Nem akarok hallani már
arról az ujságról, mondta. Menjen föl maga az ujsághoz, a
szerkesztőt Kopperudnak hívják, engem pedig Raschnak.</p>
<p>Én nem vitatkozom uraságoddal, arra nem szorulok rá, mondta Lars
Manuelsen és kiment az ajtón.</p>
<p>Az ügyvéd összeráncolta a szemöldökét és föl-alá járt a
szobában, egyszerre csak megállt az egyik falnál és még egyszer
végiggondolta a dolgot. <span class="pagenum"><a name="Page_106"
id="Page_106">-106-</a></span></p>
<p>Hirtelen kiszólt az előszobába:</p>
<p>Manuelsen elment már?</p>
<p>Igen. Menjek talán utána?</p>
<p>Igen. Kérje meg, hogy jőjjön vissza.</p>
<p>Az ügyvéd ott áll az irodája közepén és hallja, amint az írnok
Lars Manuelsen után kiáltoz, aztán hallja, amint Manuelsen
elutasítóan mondja: Én arra nem szorulok rá.</p>
<p>A kockát talán elvetették! Csakugyan háborút akar a vén
csavargó? Szerencsétlen jószág, háborút Rasch ügyvéddel! De azért
ez a mai nap már elromlott. Miért kell neki háborúskodnia a vén
csavargóval? Nem okosabb-e szép símán elintézni az egészet? A napja
már így is, úgy is elromlott a sok izgalom következtében.</p>
<p>Érkezett ma valami pénzküldemény az előljárótól? kérdezi az
irnoktól. Árverést tartott több száz korona erejéig és nem küld
semmi pénzt. Mit jelentsen ez?</p>
<p>Az irnok csak a fejét rázza.</p>
<p>A derék ura-i előljáró is vigyázhatna magára egy kicsit.</p>
<p>És az ügyvéd az ebédnél is hallgatag és barátságtalan. Azt
mondja, hogy még sok munkája van hátra, egész aktahalom. Mindjárt
vissza kell mennem az irodába. Florina oda hozza utánam a
kávét.</p>
<p>Mondd csak, miért van az az utálatos kendő a szádon? kérdi az
ügyvéd, mikor Florina szolgálóval egyedül marad az irodában.</p>
<p>Fáj a fogam, feleli Florina.</p>
<p>Ezt igazán nem csodálom, ha annyira kimelegszel tánc közben és
az ilyen fagyos éjszakákon, mint ezek a mostaniak, kihajózol a
szabad tengerre. <span class="pagenum"><a name="Page_107" id=
"Page_107">-107-</a></span></p>
<p>Hát ezt már tudja a nagyságos úr? kérdi Florina. Akkor talán azt
is tudja, hogy miért tettem?</p>
<p>Az ügyvéd röviden azt feleli, hogy nem, és nem firtatja tovább
ezt a kérdést.</p>
<p>De Florina ajkáról csodálatos és érthetetlen szavak röpködnek,
halk célzások, mint amilyenek: Isten a tanúm! Mi lesz most már
belőlem! Az ügyvéd hol hevesen válaszol, hol csak nevet rajta. Ohó,
mondja, mi szükséged van akkor a vältai Nilsre, minden ujjadra
kellene egy szerető? Eggyel már meg sem elégszel? Hogy is hívják
csak ezt az ujat? Didriksen?</p>
<p>Tehát már ezt is tudja a nagyságos úr? mondja Florina. De akkor
talán mégis tudja, hogy miért tettem mindezt?</p>
<p>Nem, mondja Rasch még egyszer. De mindenesetre ne járkálj itt a
házban ezzel a kendővel. Ilyet még életemben se láttam. Egy ilyen
szép fiatal lány, takarékkönyve is van… csak el ne veszítsd azt a
takarékkönyvet!</p>
<p>Inkább sose lett volna takarékkönyvem! mondja Florina.</p>
<p>Ugyan miért? A vältai Nils örül neki, ő szivesen vesz el a
takarékkönyvvel együtt is.</p>
<p>Az ügyvéd az iratcsomó után nyúl, ezzel jelzi, hogy Florina
elmehet már, de a lány könnyre fakad. Ó, Florina még nem ért a
végére a mondanivalójának, ő is kifejlődött már, mint Segelfoss és
mindennek megtalálja a fortélyát.</p>
<p>Csönd, ne bőgj olyan hangosan!</p>
<p>Florina azonban élvezni akarta ezeket a perceket és legalább a
szívén is könnyített egy kicsit. Szívósnak és földresujtottnak
mutatkozott, lassankint pedig nagyszerű <span class=
"pagenum"><a name="Page_108" id="Page_108">-108-</a></span>
átmenetet talált a szolgáló szaknyelvbe, folyton azt erősítgette,
hogy semmi szíve sincs annak a férfinek, aki pedig bezzeg máskép
beszélt, mikor „liliomtiprásról“ volt szó.</p>
<p>Liliom? kérdezte az ügyvéd és felugrott a székről. Vigyen el
engem az ördög, ha liliom volt.</p>
<p>Itt a takarékkönyve, mondta Florina és az asztalra dobta a
betétkönyvecskét, nekem nem kell!</p>
<p>Rasch ügyvéd egy pillanatig merőn nézett a lány arcába. Aztán
kurtán fölnevetett és azt mondta: No még hozzáteszek valamit, a mai
napon kerek összegre egészítem ki. Aztán mutasd majd meg a vältai
Nilsnek.</p>
<p>Az ügyvéd beírt valamit a könyvbe, aztán visszaadta Florinának
egy olyan mozdulattal, hogy az végét szegte minden további
társalgásnak. A lány elvette a könyvet, talán zavaradottságában,
talán csak kiváncsiságában, fölnyitotta, aztán elolvasta, hogy mi
áll benne, ujra bekötötte a száját a kendővel, a könyvecskét a
mellébe rejtette és kiment az irodából.</p>
<p>No, ez is rendben volt! Sőt ezt alaposan elintézte! Az ügyvéd
elővette a bank főkönyvét és bevezette az összeget, aztán ismét
elmerült a gondolataiban. Igen, minden rendben volt. De azért
legokosabb lesz, ha Lars Manuelsennel szemben barátságosnak és
engedékenynek mutatkozik. Úgy látszik, az öreg gézengúz nem viseli
el a szigorúbb bánásmódot és így kettőjük közül – az okosabbnak
kell engednie.</p>
<p>Az ügyvéd az ajtóba áll és levelet diktál az irnokának: Előljáró
úrnak, Ura. Tisztelettel kérjük, hogy a Segelfossi Takarék- és
Kölcsönpénztár javára esedékes és befizetendő árverési összegeket 8
azaz nyolc napon belül elulírotthoz eljuttatni szíveskedjék…
<span class="pagenum"><a name="Page_109" id=
"Page_109">-109-</a></span></p>
<p>Hiába, ez a nap már elromlott. Rasch veszi a kalapját, botját és
sétálni indul a szabad levegőre. Hallja, hogy kint a földnyelven
cipekednek és ácsolnak és odairányitja a lépteit. Ácsok dolgoznak a
csónakházon, a tánctermen, boltos Theodor kibővíti a csónakházat,
egészen átépíttetti, színpad lesz benne, meg padsorok.</p>
<p>Mi történik itt?</p>
<p>Színház lesz, felelik a munkások.</p>
<p>Íme, a hús vágyát így fojtják el gyufával! Még csak fokozni
fogják evvel a színházzal.</p>
<p>Az ügyvéd egy pillanatig ott áll és nézi a munkát. Akkor ér oda
Baardsen távirász. Nyilván van valami köze az új épülethez, mert ő
ad parancsot és ide meg oda mutogat. Az ügyvéd várja, hogy a
távirász köszön-e neki. Esze ágában sincs. Baardsen mérőléccel
méreget egy falat, aztán megint parancsol valamit. Vajjon Rasch
ügyvéd belenyugodhatik-e abba, hogy úgy bánjanak vele, mintha csak
levegő lenne? Ez a távirász mindig szemtelen volt, nem köszönt,
ellenben ivott és csellózott és félénk volt a lányokkal szemben.
Ügyetlen fickó!</p>
<p>Rasch ügyvéd elmegy a boltba. Fölemelik előtte a pult
csapódeszkáját s ő a súlyos lábával végigdübörög a bolton, bemegy
az irodába. Ez az iroda Theodor szentélye volt, íróasztal,
pénzszekrény és forgószék állt benne. Theodor ír valamit.</p>
<p>Az ügyvéd szóbahozza a kétkoronás dolgát. Jelentéktelennek
látszott ugyan az ügy, de Rasch ügyvéd bizonyára nem tartja kevésbé
jelentékenynek, mint a többi ügyét. Miért akaszkodjék össze Lars
Manuelsennel két korona miatt? Hiszen az egész vagyona kis
kétkoronásokból épült fel.</p>
<p>Mikor Theodor meghallja, hogy miről van szó, először
<span class="pagenum"><a name="Page_110" id=
"Page_110">-110-</a></span> nem talál szavakat és az arca szinte
komikussá válik a nagy csodálkozástól. De okos ember és megérti,
hogy nem szabad sokáig tétováznia.</p>
<p>Tessék a pénz! mondta. Egészen megfeledkeztem róla. Igen, a
parton találtam.</p>
<p>Köszönöm, mondja az ügyvéd. Mindjárt mondtam, hogy ön ideadja
nekem, ha figyelmeztetem. Egyébként hogy megy a sora, Jensen?</p>
<p>Meglehetősen.</p>
<p>De a boltos Theodornak nincs nagy kedve ahhoz, hogy a pénzt így
kidobálja az ablakon. Nem úgy nevelték és nem is arra
született.</p>
<p>De azért ne tessék gondolni, hogy a pénz Lars Manuelsené volt,
mondja.</p>
<p>Rasch ügyvéd azonban, minthogy a kára már megtérült, csak ennyit
felelt:</p>
<p>Nem értem, hogyan lamentálhat azért a jelentéktelen
pénzdarabért, hiszen maga nagy összegekkel dolgozik.</p>
<p>Nem lamentálok, csak mondom.</p>
<p>Mindjárt gondoltam. Apropos, mi az? Maga színházat épít?</p>
<p>Theodor a fejét rázza.</p>
<p>Ne is beszéljen róla. Igen, színházat építek.</p>
<p>De az ügyvéd nem érti a dolgot. Megkérdi, hogy mi jutott
eszébe.</p>
<p>Hát igen, színházat építtetek, dísztermet, feleli Theodor. Ezek
a művészek írtak nekem, minthogy én vagyok ebben a községben a
legismertebb ember és engedélyt kértek tőlem, hogy játszhassanak.
Ehhez azonban házra is van szükségük.</p>
<p>Rasch ügyvédet bántotta ez a beszéd. <span class=
"pagenum"><a name="Page_111" id="Page_111">-111-</a></span></p>
<p>Maga a legismertebb ember ebben a községben? kérdi. Nem is
tudtam.</p>
<p>De a boltos Theodornak talán csak megbotlott a nyelve, bizonyára
azt akarta mondani, hogy ő ismeri a legjobban ezt a községet.
Tanult emberrel szemben nem tehet mást, minthogy meghátrál. És még
jobban meghátrált, mikor Rasch ügyvéd ezt mondta:</p>
<p>Nem értem, hogy írhat valaki ilyen ügyben éppen magának. Hiszen
maga nem ért az ilyesmihez.</p>
<p>Azért kértem meg Baardsen távirászt, hogy ő ügyeljen fel a
munkánál, felelte Theodor szelíden.</p>
<p>No, jóhoz fordult! gúnyolódott Rasch. Ilyet még nem láttam.</p>
<p>Baardsen előkelő családból származik és azelőtt sokat járt
színházba.</p>
<p>Úgy? Nem is hallottam a Baardsen családról.</p>
<p>Előkelő, gazdag család.</p>
<p>Lehetséges, mondja az ügyvéd, hiszen vannak kereskedő családok
is. No nekem mindegy. És már biztosította magának ezzel
kapcsolatban a <em class="gesperrt">Segelfossi Ujság</em>
pártfogását?</p>
<p>Ezt Theodor nem érti.</p>
<p>És a színészek se fordultak az ujsághoz az előadás ügyében?</p>
<p>Nem tudom.</p>
<p>No nekem mindegy, mondta Rasch úr.</p>
<p>Aztán elment, de nagyon bántotta a dolog.</p>
<p>Lám, hát a boltos Theodor a legismertebb ember Segelfossban?
Szent együgyűség! Sancta Simplicitas! ahogy latinul mondják,
Színházi ügyben nem egy Rasch ügyvédnek, vagy egy Muus körorvosnak,
hanem egy boltos Theodornak írnak! <span class="pagenum"><a name=
"Page_112" id="Page_112">-112-</a></span></p>
<p>Közben, úgy látszik, Theodort is bosszantotta a dolog, mert
utánaszaladt az ügyvédnek és megmutatta neki a színészek levelét.
Kérem, tessék, nézze meg maga! És valóban az állt benne, hogy
Theodor Jensen úr Segelfossban a legismertebb ember. Theodor tehát
csak megismételte a levél szavait.</p>
<p>Talán ön óhajtaná átvenni az épületet? kérdezte Theodor
bosszúsan.</p>
<p>Én? Hogyan? Semmiféle épületet se veszek át.</p>
<p>Csak azért gondoltam, mert annyira beleavatkozott.</p>
<p>No, ez már sok. Ez a kis egér talán a fogait akarja
mutogatni?</p>
<p>Vigyázz magadra, emberke! mondja az ügyvéd.</p>
<p>Vigyázzon maga magára, feleli Theodor. És egyszerre az öreg
boltos Per fia lett belőle, dühös volt és goromba, csak azért, mert
elvesztett egy kétkoronást és mert másnak a gőgje
felbosszantotta.</p>
<p>De az isten szerelméért, Theodor valóban ujjat mert húzni
Rasch-sal? Az ügyvéd ment a maga útján és úgy tett, mintha a bolt,
minden tulajdonosa és vevője, meg egész Segelfoss, csak az ő
birodalmának kis csücske lenne. Döngő léptekkel haladt tovább. De
roboghatott, ahogy csak akart. Mégse volt egészen biztos a lába
alatt a talaj. Mintha ma minden ember tudott volna róla
valamit.</p>
<p>Ekkor Theodor utána kiáltott egyetmást, előbb a két koronást
emlegette. Tehát csak ezt a csekélységet tudta róla Theodor, mást
nem. Az ügyvéd ismét biztos talajt érzett a lába alatt. De tudott
Theodor többet is. Kicsiny, fukar és bosszúvágyó ember volt,
gúnyosan nevetett az ügyvédre. Hiszen nem kiálthatott utána a
<span class="pagenum"><a name="Page_113" id=
"Page_113">-113-</a></span> vältai Nilsről meg a Florina
takarékkönyvéről semmit, anélkül, hogy az emberek azt célzásnak ne
vegyék.</p>
<p>Theodor úgy sompolygott vissza boltjába, mint egy kutya, amikor
szemérmetlenül kirohan és megugat egy-egy járókelőt. Aztán a vevői
előtt könnyített a szívén és azt mondta, hogy ő állíttatott fel új
zászlódombot és ő lobogtatott új lobogót, most meg színházat épít a
művészeknek, úgy tervezi, hogy később még állandó fényképészt is
tart itt, már érdeklődött is. És mit tett ezzel szemben Rasch
ügyvéd? Azonkívül még nagy címtáblát is akar elhelyeztetni a házán,
Rajta lesz a cég neve, mondja Theodor, Didriksen kereskedelmi utazó
megígérte neki, hogy aranyozott és sokszínű címtáblát szerez neki.
Ha nem lesz is valami nagyszerű, annyi jelentősége van mégis, hogy
Segelfoss olyan lesz, mint a többi város. Mit tett ezzel szemben
Rasch ügyvéd? És látták már az idei gyöngyvirágot, kérdezte
Tehodor. Nézzék meg, tíz őre darabja, a jövedelmet a község javára
fordítjuk. Én vállaltam az eladást, hogy mindnyájan vehessünk és
tűzhessünk ki gyöngyvirágot, mint a többi városok lakói.</p>
<p>És egy lélekzetre mindjárt kiadta a parancsot is Korneliusnak,
meg a többi szatócsinasnak, de úgy, hogy az egész boltban mindenki
hallhatta:</p>
<p>Csináljatok rendet a raktárban, fiúk! Ma este jönnek meg a
tavaszi cikkeink.</p>
<p>Julius, a szálloda gazdája, sokszor jött el a boltba egy kis
tereferére és most is éppen itt volt. Jövedelmet szimatolt, üzletet
és ő még nem volt olyan előkelő, hogy ne nyujtsa ki érte a kezét.
Julius – előkelő? Istentelen volt, egészséges és goromba, de nem
alávaló, még nem romlott el. Az apját már demoralizálták és az a
parókája <span class="pagenum"><a name="Page_114" id=
"Page_114">-114-</a></span> miatt nem tudott dolgozni többé. Az
anyja egy kicsit nevetségessé tette magát, mert télen karmantyút
hordott, de egyébként éppen úgy robotolt, mint azelőtt, ha L.
Lassen anyja volt is. Julius azonban elfogadott minden keresetet,
amit csak a keze elbírt, már pedig jókora keze volt!
Megkérdezte:</p>
<p>Hát akkor ma este sok árut kaptok?</p>
<p>Körülbelül száz bála érkezik a cégünk címére, felelte
Theodor.</p>
<p>Kell-e segítség?</p>
<p>Már megállapodtam néhány emberrel, felelte Theodor röviden.</p>
<p>Julius persze nem tudta, hogy Theodor éppen aznap juttatott két
koronát az ő apjának, azt a két koronát egyszerűen odadobta egy
piócának. Csak a saját keresetére gondolt.</p>
<p>Száz bála? No, azt nem hiszem, mondta.</p>
<p>A régi borozó asztalnál néhány vevő állt, ezek is
beleavatkoztak, nagyot nevettek és így szóltak:</p>
<p>Száz bála? Hencegés az egész!</p>
<p>Mondjuk hogy csak öt láda, legfeljebb tíz láda, mondta
Julius.</p>
<p>Veled nem vitatkozom, mondta Theodor bosszúsan.</p>
<p>Itt volt ez a Julius és kellemetlenkedett vele, ennyi ember
jelenlétében. És nem volt mód ellene semmit se tenni, nem lehetett
kidobni, bár mosdatlan szája volt.</p>
<p>Tíz ládába is sok belefér, mondta Julius.</p>
<p>Az ám, helyeseltek az italozó vendégek, örülnénk, ha tíz ládánk
lenne, a többi kilencvenet aztán megtarthatná Theodor.</p>
<p>És valamennyien teli torokból nevettek. <span class=
"pagenum"><a name="Page_115" id="Page_115">-115-</a></span></p>
<p>Nem értitek ti az ilyesmit! Hiszen egy egész láda csupa fésűvel
lesz tele, mordult fel Theodor, aztán az irodájába lépett, hogy ne
kelljen többet hallania.</p>
<p>Miféle fésű? kérdezte Julius. Sűrűfésű? Bontófésű?</p>
<p>Erre nagyot kacagtak a segédek.</p>
<p>Ó, ó, te Julius. Nem olyan fésűk azok, hanem olyanok, amiket a
hajukba tűznek a nők, ez a legujabb divat. Londonban most senkise
jár ilyen fésű nélkül, illetőleg a vének nem hordják, csak a fiatal
lányok. És az ilyen fésű barna vagy sárga, aszerint, hogy milyen a
haj színe. Nagy készletet kapunk belőle.</p>
<p>És mi lesz az ára? kérdi valaki a borosasztal mellől.</p>
<p>Az majd kiderül a fuvarlevélből. Még nem kalkuláltuk ki.</p>
<p>Mire azonban beesteledett és megérkezett délről a gőzhajó, nem
állt ott tovább, mint máskor, csak a szokásos postát rakta ki meg
be, és tovább haladt. A bolt száz bálája nem érkezett meg.
Meglehetősen sokan gyülekeztek össze a rakodóparton, főképen
fiatalok és várták a tavaszi cikkeket. Nevettek és hangosan
beszéltek, hogy elleplezzék a csalódásukat. Theodor a szalagos
cipőjében járt ide meg oda és kicsit bosszusnak látszott. Talán
maga se várta a tavaszi cikkeket ma estére, csak éppen előre akarta
jelezni őket. Rávallott a büszke fiúra, hogy már előre ki akarta
élvezni az általános emóciót. Hát hol a száz bála? kérdezte Julius.
És hol van a tíz láda fésű? kérdezte szemtelenül.</p>
<p>De valami azért mégis történt ezen az estén: Holmengraa úr
visszaérkezett. Csöndes volt és titokzatos, nem mosolygott és csak
nagyon keveset beszélt. Mindenki észrevette, hogy valami változás
történt vele. Már a ruhája is elegáns volt, uj és selyembélésű. De
a legfurcsább <span class="pagenum"><a name="Page_116" id=
"Page_116">-116-</a></span> mégis Holmengraa úr tekintete volt.
Bandzsított talán? Úgy festett, mint aki sokat böjtölt.</p>
<p>Mikor végighaladt a hajóhídon, éppen Rasch ügyvéd állt előtte a
felseégével. A teremburáját! Rasch ügyvéd meg akarta mutatni az
embereknek, hogy sétálni viszi a feleségét, ahányszor a fontos
üzleti ügyei mellett jut rá ideje. Ma például a rakodópartra
baktatott vele és ez nem is volt ostoba ötlet, mert éppen sok ember
ácsorgott ottan. Köszönt Holmengraa úrnak, mikor az megérkezett, de
Holmengraa úr nem fogadta a köszönést, hanem csak a kezét emelte a
kalapjához. Mi az? A középső ujján furcsa aranygyűrű van. Isten
hozta! mondta az ügyvéd. Erre nem felelt Holmengraa úr, hanem
oldalt nézett, mitha bandzsítana és csak elhaladt Rasch előtt.</p>
<p>Tyüh, de kellemetlen volt ez, mondta az ügyvéd a feleségének.
Hangosan mondta, csupa fontoskodásból és fölényeskedésből.</p>
<p>A körülöttük állók fülelni kezdtek és Raschné ártatlanul
megkérdezte:</p>
<p>Mi volt kellemetlen?</p>
<p>Láttad azt a gyűrűt az ujján?</p>
<p>Gyűrűt?</p>
<p>Julius is hallatni akarta a hangját. Tolakodó fickó volt, nem
átallotta bárkihez kérdést intézni. Ezt mondta:</p>
<p>Én láttam a gyűrűt. Miféle gyűrű volt az?</p>
<p>Rasch kidüllesztette a mellét és megnézte Juliust, hogy válaszra
méltathatja-e. Aztán a feleségéhez fordult és megkérdezte:</p>
<p>És láttad azt a furcsa ferde pillantást? Biztosan sokat
bőjtölt.</p>
<p>Mire valók ezek a kérdések? Mit akart velük az ügyvéd? Nem a
babona beszélt belőle és Holmengraa <span class="pagenum"><a name=
"Page_117" id="Page_117">-117-</a></span> urat sem akarta támogatni
vele, fokozni az ő tekintélyét. Rasch ügyvéd nem ismert más
tekintélyt, csak a magáét. Azért beszélt, hogy csillogtassa a
tudását, hogy fontoskodjék, hogy megfélemlítse Manuelsent, a vén
csavargót, hogy imponáljon a boltos Theodornak, pedig Theodor ott
állt a közelben és úgy tett, mintha ügyet se vetne az ügyvédre.</p>
<p>Hát nem tudja megmondani, hogy miféle gyűrű volt az? kérdezte
Julius.</p>
<p>Erre Rasch ügyvéd így felelt:</p>
<p>Inkább ne kérdezd Julius, mert ez meghaladja a te tudásodat. Az
igazi szabadkőműves gyűrű.</p>
<p>Az ügyvéd most a legszívesebben elhúzódott volna a tömegtől, de
a felesége vigyázatlanul megkérdezte:</p>
<p>Szabadkőműves gyűrű? Hát az olyan különös dolog?</p>
<p>Az ügyvéd ünnepélyes hangon oktatta ki a feleségét:</p>
<p>Mindig úgy hallottam, Christine. A szüleim házában az egyik
falon lógott az anyám nagyapjának az arcképe. Az így tartotta a
kezét és a középső ujján szabadkőműves gyűrű csillogott. Onnan
tudom.</p>
<p>De mi célja van annak a gyűrűnek? kérdezte Julius. – Hogy ez a
komisz Julius nem tudta befogni a száját!</p>
<p>Az ügyvéd nem akart a nyilvánosság előtt tovább beszélni a
dologról, ahelyett a feleségéhez fordult és ezt mondta: Holmengraa
úr most körülbelül olyan magas színvonalon áll, amilyen magasan
halandó csak állhat.</p>
<p>Azután eltávozott a házaspár. Egyszerre nagy zúgás támadt, a
tömeg megtárgyalta a hallottakat. Mindenki a gyűrűről beszélt,
sötét kiváncsisággal néztek Holmengraa úr után és bólintottak:
Ugylátszik, komolyan szabadkőműves lett. Ott megy, gondolataiba
merülten, <span class="pagenum"><a name="Page_118" id=
"Page_118">-118-</a></span> bandzsi szemmel, ki tudja, hogy látja-e
még a jelentéktelen földi dolgokat? Az ügyvéd azt mondta, hogy van
valami kellemetlen abban az emberben. Lars Manuelsen pedig hirtelen
így szólalt meg: Majd írok a fiamnak, a Lassennek, és tőle kérdezem
meg. Az egyik ember a közelében a kétségét fejezte ki, hogy Lassen
maga tudja-e és így szólt: Azt hallom, hogy senkise tudja az igazat
a szabadkőművességről. Erre Lars Manuelsen mosolygott. Ez volt az
egyetlen mosoly ebben az egész komoly gyülekezetben. És ezt mondta:
Olyat el se gondolhatsz, amit az én Lassen fiam ne tudna.</p>
<p>Mindenkit zavaros érzés fogott el. Mintha az örökkévalóság
suhogtatta volna itt szárnyait, valami rejtély, vagy hamis eskű,
szerződés az ördöggel.</p>
<div class="chapter">
<h2>6.</h2>
</div>
<p>Sjura felépítette a fészkét, megtojta és kiköltötte a tojásait.
Valóságos családi élet folyt a nyírfa ágai közt és a szülők
elvégezték kötelességüket a kis hajlékban.</p>
<p>Lars Manuelsen átment a sagvikai Bertelhez. Bertel a malomban
dolgozott, de az öreg Katrine otthon volt és a liszteszsákjait
varrta. Lars Manuelsen megkérdezte, hogy kölcsön kaphatná-e a
létrát. Vidd csak el, mondta Katrine, de mit akarsz vele? – Föl
akarok menni a padlásra, kijavítom a kéményt, felelte Lars
Manuelsen.</p>
<p>Hazavitte a létrát. Mivel pedig a felesége lent volt a
szállodában, egyedül maradt a házban. A létra nehéz volt és Lars
Manuelsen a zsebkendőjével megtörölte az arcát, meg a parókáját. Az
egyik szarka éppen eléje röpült le a nagy fészekből és nemsokára
kirepült a másik <span class="pagenum"><a name="Page_119" id=
"Page_119">-119-</a></span> szarka is és letelepedett előtte a
földön. Erre Lars Manuelsen nekitámasztotta a létrát a nyirfának és
felmászott a fészekhez.</p>
<p>A szemüvegét akarta megkeresni, de mikor belenézett a fészekbe,
csak a szarkafiókákat látta.</p>
<p>Milyen utálatos látványt mutattak ezek a kis csupasz teremtések!
Nem volt még tolluk és természetellenesen nagy csőrüket még
nagyobbra tátogatták, mint az öregek. Hol rikoltoztak, hol
csipogtak, Lars Manuelsen nem foghatta meg és nem dobhatta le őket,
de alaposan el akarta végezni a dolgát és az egész fészket meg
akarta lazítani és le akarta dobni. A fészek jó erősen ült két ág
között és a meglazítás meglehetősen erőltető munka volt Lars
Manuelsennek. Végül is sikerült egy nagyobb darabot kitépnie a
fészekből, körülbelül a felét. Azt legörgette a földre. Utánanézett
a fészekdarabnak. A két nagy szarka éppen alatta ült. De a
szemüvegét nem találta meg. A fiókák nagyra tátották a csőrüket és
csipogtak, fészkelődtek, mint megannyi kis ördög. Lars Manuelsen
dühösen szakította le a fészek alját is és ledobta a földre a
fiókákkal meg minden egyéb tartalmával együtt.</p>
<p>A szarkaszülők pedig csak ültek lenn és nézték.</p>
<p>Lars lement a létrán és lent szétszedte a fészket. Mindenféle
rongyok, csontocskák, üvegdarabok. És mi lehet az a csillogó
nikkeldarab? A pápaszemét nem találta meg, talált azonban helyette
némi gyapjuszövetet és egy eléggé használható rézfésűt. Lars
Manuelsen zsebrevágta mindezeket. Ott feküdt még mindig a
nikkeldarab, Lars Manuelsen közelről szemügyre vette és azt
gondolta magában: Bizonyosan ez lesz a kis kulcs, Irgensné ezt
vesztette el! Egész télen át mindenkit megkérdezett <span class=
"pagenum"><a name="Page_120" id="Page_120">-120-</a></span> az
éléstár kulcsa felől és most íme előkerült. Lars Manuelsen gondosan
zsebrevágta a kulcsot és tovább kutatott a fészekben, de egyebet
nem talált. Végezetül pedig széttaposta a fiókákat, egyiket a másik
után, hogy kiirtsa a szarkacsalád ivadékait. A szarkaszülők pedig
ott ültek és nézték.</p>
<p>Lars Manuelsen visszavitte a létrát Sagvikába és megköszönte. Az
öreg Katrine azt mondta: Szóra se érdemes. Most aztán rendben van a
kéményed?</p>
<p>Igen, mondta Lars Manuelsen.</p>
<p>Hazament és eltüntette a fészket, aztán elindult a szálloda
felé. A szálloda volt a második otthona, a felesége ott főzte az
ebédet, ő pedig ott cipelgette az utasok bőröndjeit. Julius
bizonyos mértékig gondoskodott az anyjáról és ennek fejében az
anyja dolgozott neki. Az apa meg a borravalókból élt.</p>
<p>Julius nem volt rossz üzletember, nem tudott jól olvasni és a
maga használatára csak valami jelírással írt. Természetes esze
azonban volt és hihetetlenül jó emlékezése, a szálloda-számlákat
mindannyiszor pontosan és tisztán megőrizte az eszében. Már az is
boszorkányos munka volt, üres kézzel megalapítani ezt a virágzó
szállodát. Igaz, hogy a vállalkozás legkezdetén kénytelen volt némi
hitelt igénybevenni a Segelfossi Takarék- és Kölcsönpénztárnál,
amint azt annakidején mindenki megtette, a pénzt azonban a házra, a
berendezésre, meg építőfára költötte, nem pedig szórakozásra és
cicomára. Úgy látszik, a szerencse is kedvezett neki, ha nem is
kapta meg a kis Paulinét a segelfossi kastélyból, – pedig az igazán
kitünően beleillett volna a szállodába, – nem, nem kapta meg, az
ostoba lány, úgylátszik, nem szerette őt, de egyébként szerencséje
volt Juliusnak mindenben. <span class="pagenum"><a name="Page_121"
id="Page_121">-121-</a></span> Mikor az első háza leégett, alighogy
teljesen berendezték, nem vesztett rajta semmit. Sőt ellenkezőleg,
még keresett is, határozottan jó üzletnek bizonyult az a tűz eset.
Julius új házat szerzett és ujra berendezkedett, azzal a
különbséggel, hogy azelőtt két ágya volt, most pedig hat. A tűzvész
valóságos főnyeremény volt a számára.</p>
<p>Ősz felé aztán kezdtek szállingózni a kereskedelmi utazók. Az
első a postahajóval érkezett, prémes kabáttal a karján, és mikor
lement a boltba, mintakollekciós bőrönd volt a kezében. Aztán jött
egy második is, ezen már külsőleg is jobban meglátszott a
kereskedelmi utazó és mind a két kezében bőröndöt cipelt. Julius
odalépett hozzá és elvette tőle a táskákat. De nem sok idő telt
bele és jöttek az előkelő utazók, vasveretű bőröndökkel, ezeket már
ki se lehetett csomagolni a boltban, föl kellett vinni a
szállodába, a nagyszobába. Ettől kezdve Julius már igazi szállodás
volt, az apját szolgának alkalmazta, maga pedig adminisztrálta a
szállodát. De nyár közepén és tél derekán, szóval a holtszezónban,
maga Julius is minden munkát elvégzett, ami tennivaló csak akadt,
eleven volt, mint a csík, és ha semmi más keresete nem nyílt,
hajlandó volt még a boltos Theodornak is segédkezni a
halszárításban.</p>
<p>Juliusnak hát jól ment a sora és Lars Manuelsen többi
gyermekének se volt rossz dolga. Daverdanának megvolt a saját háza
és biztos jövedelme, de ha sok volt a vendég a szállodában, ő is
kisegített. Három testvére másutt élt, az egyik Trondhjemben volt
férjnél, az egyik öccsét Lassen tiszteletes mint világítótoronyőrt
juttatta álláshoz, a másik öccsét pedig Amerikába küldte, mert
itthon sehogyan sem akarta megemberelni magát. Voltaképpen
<span class="pagenum"><a name="Page_122" id=
"Page_122">-122-</a></span> Lassen tiszteletes minden tőle telhetőt
megtett a családjáért, de ez rendjén is volt, hiszen ő volt a nagy
ember, neki állt csak módjában tenni valamit. Viszont sohase
cselekedett többet, mint amiért a felelősséget bátran vállalhatta.
Így például Julius egyszer olcsón akart cégtáblát festetni a
szálloda fölé, Korneliust kérte meg, hogy szívességből fessen
nyomtatott betüket egy vaslemezre és ugyanakkor írt a bátyjának is,
vajjon kiírhatja-e a cégtáblára, hogy: Hotel Lassen. De ezt bizony
nem lehetett. Lassen tiszteletes, – mint azt mindenki el is várta
tőle, – nem akarta a nevét egy szálloda cégfeliratáról leolvasni.
Írd csak ki, hogy Hotel Larsen, írta, én azért akkor is föltétlenül
betérek oda, ha egyszer északra visz az utam! Tovább aztán afelől
érdeklődött, hogy Holmengraa úr még mindig fentartja-e a hatalmas
malomüzemét és még mindig olyan gazdag ember-e, mint régen, végül
pedig megírta, hogy Marianet egynéhányszor látta véletlenül
Kristiániában és a lány nagyon bájos teremtés lett. Üdvözöld a
nevemben, írta.</p>
<p>Ez a Lars megbolondult! mondta Julius és megvetően
mosolygott.</p>
<p>Az apja azonban éppen akkor lépett a szobába, azonnal
rendreutasította és kijelentette, hogy Lassenen senkise
mulathat.</p>
<p>Törődik vele az ördög! mondta Julius. Egyéb nincs abban a
levélben?</p>
<p>A levelet Daverdana olvasta fel és most így fejezte be:</p>
<p>Ne feledkezz meg a következőről, Julius öcsém: Az utasok gyakran
vesztenek el, vagy hagynak ott könyveket a szállodákban, miután már
elolvasták azokat. Légy szíves, ha ilyen könyveket találsz, őrizd
meg és <span class="pagenum"><a name="Page_123" id=
"Page_123">-123-</a></span> küldd el nekem, hogy a könyvtáramba
beiktassam és a pusztulástól megmenthessem őket.</p>
<p>Persze, persze, ez a Lars folyton csak a könyveket bújja!
mormolta az anyjuk és a fejét rázta.</p>
<p>Még csak az kellene! mondta Julius gúnyosan. Egy szóval sem
írja, hogy mit fizet értük.</p>
<p>Nem szégyeled magad jó keresztény létedre? kiáltott Lars
Manuelsen. Lent a nagyszobában fekszik éppen két ilyen könyv,
megyek és elhozom őket.</p>
<p>Fütyülök a Larsra, mondta Julius.</p>
<p>Lars Manuelsen visszatért a könyvekkel a kezében és azt mondta:
Ha te nem őrzöd meg ezeket Lassen számára, akkor megőrzöm én.</p>
<p>Daverdana felolvasta a címeket: „A teterviki tűzhalál“, „Nyomon
a véreb“, és hozzátette: Ugyan adjátok nekem!</p>
<p>Kitünő könyvek ezek, be fogom köttetni őket, mondotta, csakhogy
az apját bosszantsa. Nem adom oda rongyos két koronáért, azt
megírhatod Lassennek.</p>
<p>A gúnyos mosoly azonban hirtelen eltűnt az ajkáról, mert az
ablakon át észrevette, hogy az előljáró közeledik. Julius nem
mindenben járt el olyan tiszta becsületességgel, mint ahogyan
kellett volna és ezért nem szívesen látta az előljárót a
szállodájában. Bár mindenkivel elég szemtelenül viselkedett, amikor
bátornak kellett volna mutatkoznia, ijedt képet vágott és alázatos
lett, – ilyen volt már gyermekkora óta. Az előljáró pedig bejött az
ajtón, a sapkáján aranypaszománt és az irattáskáját a hóna alatt
hozta. Jónapot! mondta.</p>
<p>Nem volt nála békésebb ember a környéken. Már többször járt itt,
mikor Lars Manuelsennél kellett foglalnia valamit, vagy mikor Lars
Manuelsent feljelentették <span class="pagenum"><a name="Page_124"
id="Page_124">-124-</a></span> birkalopás miatt, de ha jött, mindig
egy adjonistennel köszönt és egy istenáldjával távozott. A minap
egy kellemetlen mellékízű óracsere ügyében jött el Juliushoz, mert
Aslak, a melommunkás, kártérítést követelt és Julius megbüntetését,
de az előljáró semmisnek nyilvánította a cserét és kibékítette a
két felet. Bizony ilyen ember volt az ura-i előljáró.</p>
<p>Helyet foglal és társalog a háziakkal mindenféléről, csak azután
tér rá a tárgyára. Julius, mondja, az árverési elszámolás miatt
jöttem. De nem tudom, kedvedre lesz-e a dolog.</p>
<p>Ez a Julius komisz ember, a szelídség felháborítja. Minthogy
csak egy elévült árverési elszámolásról van szó, azonnal
visszanyeri a lélekjelenlétét, sőt már szemtelenkedni is mer.</p>
<p>Ezért igazán kár volt idefáradnia, feleli. Felmehettem volna én
is az irodájába és akkor elvittem volna a pénzt.</p>
<p>De itt a közelben volt éppen dolgom.</p>
<p>Csakhogy ma nincsen pénzem kéznél, mondja Julius. Majd pár nap
mulva elhozom.</p>
<p>Az a baj, hogy a bank azonnal akarja a pénzt, veti közbe az
előljáró. Az ügyvéd ma küldött nekem újabb felszólítást.</p>
<p>Julius szemtelensége nőttön-nőtt. Most már azt kérdi:</p>
<p>Dehát mennyiről is van szó? Nem is érdemes annyit beszélni a
dologról. Egyébként az is érdekelne, hogy a többiek mind fizettek-e
már?</p>
<p>Nem, mondja az előljáró, a többiek ugyanazt mondják, mint te,
hogy későbben fizetnek.</p>
<p>Rajta leszek, hogy még ma este elhozzam a pénzt, <span class=
"pagenum"><a name="Page_125" id="Page_125">-125-</a></span> jelenti
ki Julius, azt a néhány garast majd csak felhajtom valahonnan.</p>
<p>Mikor aztán az előljáró becsukja maga mögött az ajtót, Julius a
hasát fogja nevettében és már megint visszanyerte minden
bátorságát. Törődöm is én ezzel a fickóval, mondja. A révészeknek
is van ilyen aranypaszomántjuk a sapkájukon.</p>
<p>Nem kellett volna ma estére igérned a pénzt, aggodalmaskodott az
anyja. Honnan veszed most azt a nagy összeget?</p>
<p>Julius úgy tett, mintha nem hallaná, viszont kifejti egy friss
ötletét.</p>
<p>Veszek hat darab kis tejszínes kannát, hogy minden utazó külön
kaphasson egyet. Ha csak egy nagyot teszek az asztalra, akkor már
az első félig kiüríti. Mire a másodikra kerül a sor, az egyszerűen
kopog az asztalon és még ráadást kér. Erre pedig ráfizetek!</p>
<p>Az már igaz, helyesli az anyja.</p>
<p>De ezentúl nem így lesz, mondja Julius. És a könyvek… Hova
lettek a könyvek, Daverdana?</p>
<p>Az apja félrerakta a könyveket, de Julius megkeresi őket és nem
is adja többé ki a kezéből. És Julius megint lóhátról beszél, hogy
az apját még jobban bosszanthassa.</p>
<p>Ha majd beköttettem őket, akkor Lars pénzért megkaphatja nálam,
mondta.</p>
<p>Barom! mondta Lars Manuelsen.</p>
<p>Hehehe! Üdvözöld a nevemben! Ezt itt nem értem, mindenesetre
nagyon együgyűen hangzik.</p>
<p>Ki együgyű?</p>
<p>A Lars. A leghatározottabban állítom. És te mit gondolsz, apám?
<span class="pagenum"><a name="Page_126" id=
"Page_126">-126-</a></span></p>
<p>Hogy nagy a szád!</p>
<p>Hehehe! Nem mennél fel most Marianehez, hogy átadd neki a fiad
üdvözletét? Érthetetlen, hogy ez a Lars mindig ilyen vacak
könyvekre gondol, amilyeneket az utazók sutba dobnak. Nem nagyszerű
dolog?</p>
<p>Daverdana közbeszól: Talán bizony Paulinének akarod adni a
könyveket.</p>
<p>Paulinének? És ha így volna?</p>
<p>No, az ugyan kárbaveszett fáradság. Tudni se akar rólad.</p>
<p>Ez talált. Julius dühbe gurult:</p>
<p>Hát, vigye el az ördög az a Paulinét! A fehérnép mind
haszontalan. Azt hiszed, tartom őket valamire? De a könyveket mégse
kapod meg, Daverdana.</p>
<p>Nem is kellenek.</p>
<p>Sose kapod meg.</p>
<p>De nagyra vagy. Pedig lesz még rám szükséged.</p>
<p>Nem. Nincs rád szükségem. Mire köllenél te nekem? Majd a
városból hozatok gazdasszonyt és az csinál meg mindent. Mit szólsz
hozzá, anyám? Akkor te is elmehetsz.</p>
<p>Az anyja sírni kezd:</p>
<p>Jó, jó, az Úristen táplált mostanáig kegyes morzsáival, majd
ezután is gondoskodik rólam.</p>
<p>Úgy van, mondja Lars Manuelsen is, az Úristen majd gondoskodik
rólunk, öreg szülőkről, úgy ahogy eddig se hagyott cserben.</p>
<p>No meg a Lars! gúnyolódik Julius. A nagy Lassen!</p>
<p>Erre Lars Manuelsen dühösen kiegyenesedik és nyomatékkal ezt
mondja:</p>
<p>Többet a lábamat se teszem be ebbe a házba, ezt a füled mögé
írhatod. Aztán az a Lassen, a fiam, szent <span class=
"pagenum"><a name="Page_127" id="Page_127">-127-</a></span> ember,
miattad pedig szégyelnem kell magam Isten és emberek előtt. Csak te
kerülnél olyan bizonyosan Isten birodalmába, mint ő.</p>
<p>Mit küldött neked? kérdi Julius. Mindaketten már régen a
szemétdombon feküdnétek, ha én nem lettem volna.</p>
<p>Az anya sír, Lars Manuelsen pedig az ajtóban áll és a kilincset
fogja. Pedig az egész csak olyan apró egyenetlenkedés, amelyik
mindig kibéküléssel szokott végződni. Daverdana megsértődött az új
gazdasszony miatt:</p>
<p>Szóval, a városból hozatsz gazdasszonyt?</p>
<p>És ha megtenném?</p>
<p>És hat tejszínes kancsót vásárolsz. De nagyon előkelő
lettél!</p>
<p>Igen. Hat tejszínes kancsót, bólint Julius. Még ma este
megveszem őket.</p>
<p>Az előljárót persze nem tudtad kifizetni?</p>
<p>Ne üsd bele mindenbe az orrodat, hallod? kiáltja Julius. Nem
tudtam kifizetni az előljárót? Ha elővette volna a számlát, abban a
minutumban kifizettem volna.</p>
<p>Daverdana nevetett és a két öreg is nevetett. Julius előkapta a
tárcáját és bankjegyeket vett ki belőle, rengeteg pénzt. Egyenként
csapta le a bankjegyeket az asztalra, hogy csakúgy csattogtak és
mikor az utolsót is letette, rácsapta a kezét.</p>
<p>No és most mit szóltok ehhez? Ki tudtam volna fizetni az
előljárót?</p>
<p>Végignéz a három emberen, azok szótlanul bámulnak. Az ördöngős
Julius ennyi pénzt kapart össze, a zsebében hordja, milyen gazdag!
Daverdana úgy tett, mintha <span class="pagenum"><a name="Page_128"
id="Page_128">-128-</a></span> az a pénz nem lenne sok, nem lenne
valami nagyon sok, csak rámutatott és így szólt:</p>
<p>Azzal a pár bankjeggyel akarsz hencegni? Láttam én már egyszer
háromezret is.</p>
<p>Az apjuk azonban megváltoztatta a véleményét.</p>
<p>Ne ellenkezz annyit Julius-szal, Daverdana, azt nem szeretem.
Juliusra nem lehet panasz, azt mindig mondtam és anyád is tudja. Ha
pedig annyi pénzed van, Julius, akkor ne engedd, hogy az apád
éhezzen, ez nem szép tőled.</p>
<p>Éhezel? Irj Larsnak! felelte Julius.</p>
<p>Csak egy vagy két koronát, Julius. Attól még gazdag maradsz.</p>
<p>Egyetlen őrét sem. Irj Larsnak!</p>
<p>Hagyd csak meg a pénzét, kiáltotta Daverdana és dühösen felkelt.
Nincs azon áldás. Menetközben azonban még az ajtóból visszaszólt:
És eszedbe ne jusson engem még egyszer elhívni!</p>
<p>De persze, alig múlt el néhány nap, Julius megint elküldött
Daverdanáért és Daverdana el is ment. Alapjában nem volt
egyenetlenség köztük, az egész család összetartott a maga módján.
És Julius a maga külön módján. Ezt tették a többiek is. Vagy
azelőtt talán okosabbnak mutatkozott Julius? Tartozott a boltban,
az előljárónak és megfizette talán a tartozását? Megengedte vajjon,
hogy kizsákmányolják, tönkretegyék? Hohó, tudta Julius, hogy mit
csinál. Megvolt vele a szándéka, a hátsó gondolata: az adók. Azt
akarta, hogy a vagyonát minél kevesebbre becsüljék. Ebben
megértéssel támogatta az egész család, hiszen az maga is erre
törekedett egész életében. Adó? Mi az? Sohase csikartak ki még
haszontalanabbul pénzt a szegény ember zsebéből! <span class=
"pagenum"><a name="Page_129" id="Page_129">-129-</a></span> mondta
Julius. Az adó a gazdagoknak való, az uraknak. És mióta Segelfoss
önálló község lett, nem akart vége szakadni a sok adókivetésnek.
Örömest részt vett volna az urak kiirtásában, hajlandó volt leadni
rájuk az első lövést.</p>
<p>Lars Manuelsen a fiával tartott, most nem ellenkezett vele, mert
már közeledett a holtszezon, amikor nem volt borravaló és amikor jó
volt tudni, hogy a Larsen szálloda konyhájában mindig találni
egy-két falatot. Ilyenkor aztán Julius volt az első és utolsó
gondolata és apa meg fiú a legjobb barátok lettek.</p>
<p>Ördöngős fickó volt az a Julius! Mások hencegtek a pénzükkel,
Julius azonban – azonkívül, hogy leánykérésen is törte a fejét, –
minden pénzét a zsebében hordta és csupa józanságból mindenütt
adósságokat csinált. A szállodának kellett volna lobogó, a
kikötőnek volt zászlaja, a boltnak volt zászlaja, a Segelfossi
Ujságnak volt zászlaja, de volt-e ilyesmire Juliusnak pénze?</p>
<p>Gyáva és rossz ember volt, de huncut is.</p>
<p>Mit csinált vajjon az ura-i előljáró? Hiszen nem kapta meg a
pénzt. Ó, ez az ő hibája volt. Nem értette ő meg már Segelfosst,
annak a tíz körmét kellett volna mutatni, de azt az előljáró még
nem vette észre. Nehéz keresztüllátni az olyan emberen, amilyen
Rasch ügyvéd. Hogy az árverési összegeket a lejárat napján kell
megfizetni? Jól van. De ha egyszer nincs meg a hozzávaló pénz.
Néhány évvel ezelőtt ott volt az előljáró, meg a felesége az ügyvéd
lakodalmán, akkor még testvérek voltak, jó barátok. Mennyire
megváltoztatta az idő a várost, meg az embereket! A szomszédok
pörösködtek a csónakkikötőért, a malommunkások egymást jelentették
fel holmi késelésért a táncteremben, egy legényt pedig <span class=
"pagenum"><a name="Page_130" id="Page_130">-130-</a></span> tiltott
vadászatért jelentettek föl az előljárónak, mert a csupasz sziklák
közt vadászgatott. De most már magát az előljárót is veszedelem
fenyegette. Mikor legutóbb Rasch ügyvédnél járt, nem tudott
pontosan számot adni a kezelésére bízott összegekről és bizony
megfenyegették. Hát lehet az ilyesmit ésszel fölérni?</p>
<p>Az ura-i előljáró behajtotta az árverési összegeket a bank
javára, de a pénzt a maga céljaira használta föl. Szó, ami szó:
hátralékban volt a fizetéssel. Bár a régebbi időkből volt néhány
követelése, minthogy azonban nem voltak karmai, nem tudott azokból
behajtani semmit. Az utolsó napokban mint valami közönséges
pénzbeszedő, lejárta az egész kerületét, de nem gyűjtött egyebet,
csak – csalódást. Mind jobban összecsaptak a hullámok a feje
fölött. Volt ugyan egy már majdnem teljesen felhízott ökre, de
mégis csak kár lenne így nyár elején elfecsérelni azt a jószágot.
Lehet ugyan, hogy Holmengraa úr megveszi az ökrét, hiszen mindig
szívesen segített rajta. Az a néhány száz korona is nagy segítség
lenne most neki. Volt az előljárónak egy pompás lova is, a
legrosszabb esetben ahelyett is vehetne egy olcsóbbat.</p>
<p>Milyen szófukar és mogorva ma az előljáró úr, enyelgett vele
Mariane. Csak nem követtem el valami rosszat?</p>
<p>Csak jót követett el, mint mindig, felelte az előljáró.</p>
<p>Mégis olyan keserű hangulatban van és ideges, ilyennek még
sohase láttam. Pedig még nem mondtam fel magának a barátságot,
folytatta Mariane kacérul.</p>
<p>Erre már nem tud mit válaszolni az előljáró, csak mosolyog és a
fejét rázza a kedves beszéd hallatára. <span class=
"pagenum"><a name="Page_131" id="Page_131">-131-</a></span></p>
<p>Aztán sok mindenre térül a szó, és Mariane újra évődni kezd.</p>
<p>Nemsokára visszaérkezik az ifjú Willatz, – majd szólok neki,
hogy magára valahogy ne találjon szemet vetni, mondja az
előljáró.</p>
<p>Nehogy eszébe jusson! fenyegeti meg Mariane. Elvenné az egyetlen
fiatalembert is tőlem, pedig másra már nem számíthatok.</p>
<p>Lesz-e a dologból valami még ebben az évben? tréfál az
előljáró.</p>
<p>Azt nem tudom, feleli a lány. De annyit biztosan tudok, hogy
magukat az egész históriából csak a lakodalom érdekli. Persze, hogy
egész éjszaka mulathassanak, pöfékelhessenek és iddogáljanak. Nagy
lumpok maguk mindaketten, a papával együtt.</p>
<p>Beszélhetnék az apjával?</p>
<p>Hogyisne! Hogy mindent elpletykázzon neki, amiről beszélgettünk!
Egyébként a papa még a magáénál is rosszabb hangulatban van, azt
hiszem, eljegyezte magát a fővárosban, mert mikor hazajött, valami
gyűrű volt az ujján.</p>
<p>Igen, erről már hallottam.</p>
<p>De olyan komikus az a gyűrű, még kő sincsen a közepében. Már meg
is mondtam neki, hogy én bizony egyik gyűrűmet se cserélném el az
övével.</p>
<p>Mit gondol, Mariane kisasszony, nem beszélhetnék egy pillanatra
Irgensnével?</p>
<p>A lány gyorsan felpillant rá és megkérdezi:</p>
<p>Miről van szó?</p>
<p>Arról van szó… feleli az öreg, nem, tulajdonképen semmiről
sincsen szó… csak éppen az ökrömet szeretném eladni. <span class=
"pagenum"><a name="Page_132" id="Page_132">-132-</a></span></p>
<p>Mariane elgondolkozik, látja, hogy az öreg úr mosolyog, de nem
tud hinni félig sem ennek a mosolynak. Ó, Mariane nem volt már
kislány. Több mindent megértett ő már, mintsem gondolták volna!</p>
<p>És az segítene a maga helyzetén? kérdezte.</p>
<p>A férfi hallgat és csodálkozón tekint rá. Csak mikor a lány
megismétli a kérdést, akkor válaszol:</p>
<p>Hogy segítene-e? Igen.</p>
<p>Nekünk éppen szükségünk volna egy ökörre, mondja Mariane. Éppen
ma esett szó róla, hogy hús után kell néznünk valahol a környéken.
Az ifjú Willatz hazaérkezik és bizonyosan hoz magával utitársakat
is, aztán ha a vendégnépség ebédre jön, rendesen kitünő az
étvágyuk. Hát jőjjön akkor, előljáró úr és próbáljon szerencsét
azzal az ökörrel, – jól van, jól, ismerem én már magát.</p>
<p>Ha, ha! Nevetnem kell, mert mindjárt arról beszélt, hogy rajtam
segít-e a dolog. Az ökör még nem hízott meg kellőképen. Őszig
bizony még ráférne egy kis hízlalás, de ha maguknak olyan sürgősen
van rá szükségük…</p>
<p>Azonnal idehívom Irgensnét.</p>
<p>Holmengraa úr nem mutatkozott, csaknem mindenki számára
láthatatlan maradt és fenn töltötte az idejét a hálószobájában.
Régi szokásához híven még most is megtette mindennap a körútját:
elment az irodába, onnan a raktárba, ahol a kikötőmester tett-vett,
aztán a malomra került a sor, később pedig a rakodóházra. Ott
mindig talált egész sor liszteskocsit, színültig megrakták őket és
elindították a kikötő felé, de Holmengraa úr nem beszélt senkivel.
Most egészen új modort sajátított el, – csakugyan felsőbbséges volt
ez a <span class="pagenum"><a name="Page_133" id=
"Page_133">-133-</a></span> modor! Egy szót se beszélt a
munkásaival, hanem minden mondanivalóját a malommesterhez, a
sagvikai Bertelhez intézte, vagy pedig Ole Johanhoz. Ennek még a
bérét is fölemelte és munkavezetőt csinált belőle. Holmengraa
ezekkel se beszélt sokat, csak rövid parancsokat adott ki: A nagy
szállítmánynak még ma este az északi postahajón kell lennie, el ne
felejtsétek! – Sietni kell a rakodással, Bertel. – Ole Johan, rajta
legyen a szemed, hogy minden rendjén menjen, arra valók az
embereid!</p>
<p>Ole Johan mintha a saját szemében is megnőtt volna, mióta
nagyobb lett a felelőssége és a bére, derekasan kitett magáért.
Ostobának ostoba volt, az igaz, de erős, mint a bika és jó figura
volt a lisztes ruháiban. Első nap óta itt dolgozott a malomban és
alaposan kitanult mindenféle munkát, most, hogy munkavezető lett
belőle, még jobban összenőtt a malommal, sőt most már
vasárnaponkint is bejárt, és ahogyan ő ott körülnézett és
szemlélődött, abban volt valami a gazda önérzetéből. „Mi“, mondta,
mikor a malomról beszélt. „Most majd elszállítjuk a lisztet“,
mondta ha egy-egy szállítmány útnak indult. Igen, Ole Johan értette
a dolgát és minden rendjén is ment a keze alatt.</p>
<p>Holmengraa úr, mihelyt elhagyta a malmot, nyomban ismét
hazament. Ez is az új modorához tartozott. Szinte úgy tett, mintha
valami tanácsot követne, vagy szerepet tanult volna be és ezzel
bizonyosan önmagát úntatta a legjobban. Fínom selyemmel béleltette
ki a ruháját és ebben a ruhában nem lehetett szabadon mozogni,
valóságos büntetés és kínszenvedés volt a számára ez a viselet és
ugyanolyan kényelmetlennek érezte a magányos órákat fenn a
hálószobájában. Mihez fogjon? <span class="pagenum"><a name=
"Page_134" id="Page_134">-134-</a></span> A tavasz ismét
beköszöntött. Megifjodott a föld és az egész természet mintha
tótágast állt volna és bizony az öreg malomtulajdonos is csodákat
érzett magában. Valamikor ilyentájban kicsit elkószált a saját
házai közt, elment megnézni az egyiket vagy a másikat, amint éppen
a fejébe vette – és ilyenmódon nem egy kalandban volt része, nem
egyszer sikerült egy kis boldogságot lopni, s ez aztán igazán
tiszta nyereség volt. De most már vége a sok bohóságnak, Holmengraa
urat bilincsbe verte a saját új modora.</p>
<p>Mert kétség se lehetett felőle, Holmengraa úr teljesen új modort
sajátított el. Hogy visszaszerezze az emberei előtt régi
tekintélyét, nem akart többé elkeveredni köztük, hanem
visszavonult, előkelően öltözködött és a kellő tisztes távolságban
tartotta magát tőlük. A titokzatos gyűrűt is azért hordta az ujján,
hátha még hasznára lehet. Voltaképen megértette az embereit, hiszen
ő maga is közülük való volt a születésénél fogva, egy parvenű a nép
széles rétegeiből. És Holmengraa úr jól ismerte a világot, ahonnan
származott. Nemrégiben még, ha találkozott a munkásaival, titkos
félelemmel mindjárt arra gondolt: vajjon köszön-e vagy sem? Most
már jelentősen javult ez az állapot, a munkások önkénytelenül is a
sapkájuk után nyúltak. Ez már valami! A gyűrű és az új modor
megtette a hatását, most már csak okosnak kellett lenni! Vajjon
hogyan viszonozza ő a köszönést? Lehet, hogy ebben is valami
ismeretlen tanácsot követett: nem köszönt vissza, egyáltalán nem
köszönt, csak éppen intett a fejével, de azzal se nagyon, inkább
csak úgy ráhunyorgott az emberekre, mikor elmentek előtte és úgy
tett, mint akit más gondolatok foglalnak el. Sokan azt hiszik, jó
elkerülni a nappal <span class="pagenum"><a name="Page_135" id=
"Page_135">-135-</a></span> világosságát, Holmengraa úr talán nem
vélte éppen így, de mindenesetre nem átallotta a saját házában meg
idegen házakban kódorogni.</p>
<p>Egész délután roskadásig megrakott lisztes szekerek haladtak
lenn az úton. A postahajó késő este tülkölt csak és aztán kikötött.
Holmengraa úr nem vett részt semmiben, utána se nézett a dolognak.
Menni kellett annak ő nélküle is, a kikötőmester serényen rakatta
fel a liszteszsákokat és a rakodást maga ellenőrizte, holott erre a
célra egy alkalmazottja is volt. De vajjon miért viselkedett ilyen
szokatlan módon a kikötőmester? Azt nem mondta meg senkinek. Most
azonban itt volt Rasch ügyvédné. Az utolsó három postahajó
megérkezésénél kijött a kikötőbe és nézte a rakodást, a
kikötőmester pedig mindannyiszor személyesen ügyelt fel annál. Most
ismét itt állt az asszony és csakugyan érdekes látvány, – valóságos
élmény volt nézni, amint a tagbaszakadt kikötőmester ide-oda rohant
a kikötőben és harsány hangon rendelkezett a liszteszsákok felől.
Igaz, hogy meg is volt hozzá a szép, csengő hangja, sok évvel
ezelőtt ő alapította a segelfossi dalárdát és maga volt az első
énekes.</p>
<p>De vajjon Rasch ügyvédnét mi hozza ki ilyen későn a kikötőbe?
Tudni akarta, hogy nem érkezik-e meg az ifjú Willatz, – ez volt a
célja a kijövetelével. Rajta kívül senki se jött el, hogy fogadja a
fiatalembert, nem, egy Holmengraa már nem volt valami nagy ember
Segelfossban, most már mindenki nagy ember volt itt és mindenki
egyforma kicsiny. Persze Holmengraa úr, az nagy ember volt, de
rajta kívül már senki, sőt Holmengraa úr is sokat vesztett régi
tekintélyéből. Amint Raschné ott állt a parton, hogy üdvözölje az
utolsó <span class="pagenum"><a name="Page_136" id=
"Page_136">-136-</a></span> Holmsent, nem volt különb, mint egy
egészen kis szikla künn a tengeren, – eltűnt, elvegyült a többiek
közt.</p>
<p>Az embereknek kisebb gondjuk is nagyobb annál, hogy vele és a
szándékaival törődjenek. Éppen nemrégiben jelent meg a <em class=
"gesperrt">Segelfossi Ujság</em> utolsó száma és benne egy hízelgő
cikk L. Lassen tiszteletesről. Persze a cikket Rasch ügyvéd írta,
mert nagyon jó volt a fogalmazása és az emberek élénken tárgyaltak
mindenfelé. L. Lassen tiszteletes mintha a világítótornya lenne
Segelfossnak, most már a szomszédos Svédországot is meg akarja
hódítani, végtelen tudásának már régen híre futott az egész
országban és kétségtelen, hogy még püspökségig is fölviszi. És itt,
Segelfossban élnek a tiszteletreméltó öreg szülők, olvashatták, mit
ír az ujság az ő híres fiúkról. Csodálatos volt a cikk fogalmazása,
ennek csak Rasch ügyvéd lehetett a szerzője, senki más, mert
bizonyos dolgokban senki se ért a nyomába. A cikk végén azt is
megemlítette, hogy Theodor Jensen boltjának tulajdonképen egy
konkurrensét kellene felállítani.</p>
<p>Rasch ügyvédnek ez igazán ragyogó ötlete volt.</p>
<p>De a felesége, Rasch ügyvédné szégyenszemre ott állt még mindig
a kikötő partján és figyelt a kikötőmester hangjára, a szemét
mereven a hajóra irányította, úgy kémlelte az ifjú Willatzot. Most
semmi más gondolat nem volt abban a kicsiny fejében. És az ifjú
Willatz végre is partraszállt, ni itt jön csakugyan, fiatal, a
ruhája szürke és egészen különös. Persze, hiszen gazdag és elegáns
ember volt, mint ahogyan ezt mindenki el is várta tőle. A
lakkcipőjének hegyes az orra és a nyakkendőtűjében a gyöngy
ibolyásan csillogott, nem volt olyan közönséges fehér email tű, az
útibőröndjei megannyi <span class="pagenum"><a name="Page_137" id=
"Page_137">-137-</a></span> sárgabőr kincsek, – de azért ő se
lépkedett másként, mint a többi ember, Raschnénak pedig azt mondta,
hogy jónapot, közben lehúzta a keztyűjét és a kalapot is levette a
fejéről.</p>
<p>Lám, most már nem keltett feltűnést a ruhája, mint annak idején,
mikor az apja egyes hosszabb távollét után hazahozta. De azért most
is olyan volt az ifjú Willatz, mintha a skatulyából vették volna
elő, aranyfejű bot lógott a karján, értékes darab, úgy örökölte az
apjától. De mi különös volt rajta? Legfeljebb az, hogy híres ember
volt az egész országban. A keztyűjét szép körülményesen újra
felhúzta és üdvözölte Juliust, – az egy kissé távolabb állt
mellette, – azt mondta neki: „Jónapot, Julius.“ Ez annak csöppet se
volt inyére. „Üdvözlöm a szülővárosában!“ felelte Julius és intett
a kezével. De az ifjú Willatz már ismét Raschnéhoz fordult és
fölényes, évődő hangon beszálgetett vele.</p>
<p>No, csakhogy végre megérkezett, mondta Raschné. Már minden
hajóval vártuk.</p>
<p>Köszönöm a kedvességét, Christine asszony, maga csakugyan a
világ leghűségesebb teremtése.</p>
<p>Ha most nem volna olyan késő, el se engedném, amíg el nem jön
hozzánk, legalább egy csésze teára. Miért érkezik ilyen későn?</p>
<p>Későn? ismételte a szót az ifjú Willatz és nevetett széles
jókedvében. Bizony, elmegyek magához, Christine, ebben a késői
órában. Eljövök az én rózsámhoz, megkocogtatom az ablakát és úgy
suttogom: engedj be, angyalom! Az ilyesminek nem is a reggeli előtt
van az ideje. Gyerünk csak, magával jövök mindjárt.</p>
<p>És a csomagja? kérdezte az asszony.</p>
<p>Azt majd eligazítja a kikötőmester. <span class=
"pagenum"><a name="Page_138" id="Page_138">-138-</a></span></p>
<p>Igen, de… a férjem alighanem már lefeküdt.</p>
<p>No, annál jobb, akkor egyenesen a konyhába mehetünk.</p>
<p>Nem lehetett tőle szabadulni.</p>
<p>Martin béres most érkezett oda kocsival és lóval, hogy
elszállítsa a podgyászt.</p>
<p>Aztán elindultak szépen egymás mellett: Raschné, a jószívű
hölgy, födetlen fővel, sál nélkül és Willatz Holmsen, Segelfoss ura
és legényember, a férfi, aki a hajóval érkezett, hogy meglátogassa
a birtokát. Bizony ez nem volt nagy úrhoz illő bevonulás.</p>
<p>Az emberek lenn csoportosultak a kikötőben és mindegyik mással
foglalkozott. Lisztet raktak be, tizenöt zsákot egyszerre, de a
kikötőmester már nem kívánt személyesen felügyelni a berakodásnál,
a hangját se lehetett hallani többé, hiszen Raschné már eltávozott
a partról. Lars Manuelsen egyik csoporttól a másikhoz járkált,
mindenkinek a fiáról és a <em class="gesperrt">Segelfossi
Ujság</em> cikkéről beszélt, bizony, igaz annak minden szava, az
emberek véssék jól emlékezetükbe, kicsoda Lassen tiszteletes és kik
a szülei.</p>
<p>Megérkezett az ifjú Willatz, meséli Julius, már üdvözöltem is. –
Igen, az ifjú Willatz van itt, mondják az emberek. Hasonlít az
apjára, ő se visel szakállt. De az alakja mintha magasabb lenne. –
Akkora lehet, mint én, mondja rá Julius. – Ó, Lassen kövérebb, mint
akármelyiktek is, mondja Lars Manuelsen, egyik se ér fel vele! Lars
Manuelsen tovább bolyongott egyik csoporttól a másikig és mind az
járt a fejében: hogy Willatz a földbirtokos, ma este megérkezett,
de sok kereskedelmi utazónak volt több pénz a zsebében, mint neki.
Lelkemre mondom, hogy így van. Egy muzsikus, <span class=
"pagenum"><a name="Page_139" id="Page_139">-139-</a></span> olyan,
mint egy kóbor komédiás. Bezzeg Lassen! Itt járt, ezen a helyen és
itt játszott, mikor még kis gyermek volt. Az emberek Larsnak hívták
és ezeket az utakat rótta a lába, a szeme pedig itt nyugodott
ezeken a szakadékokon és sziklákon. A szülőháza még most is
fönnáll, öreg apja és anyja laknak benne. Milyen szép volt mindezt
végiggondolni – Lassennel kapcsolatban.</p>
<p>A postahajó fölszedte a horgonyt és elindult. Késő éjszakára
vált az idő. A rakodóparton ott áll még vagy tíz láda, valamennyit
a boltos Pernek címezték, de Theodor nem mutatkozott sehol, nyilván
azért, mert csak tíz ládáról volt szó, nem pedig legalább is
százról. Julius találkozott Kornelius boltiszolgával és azt mondta
neki: Itt vannak a fésük, érkezett vagy tíz láda. – Ökör! mondta
Kornelius dühösen.</p>
<p>De késő éjszaka Holmengraa úr mégis kijött a szobájából.
Ugylátszik, vágya támadt a szabad levegő után, csakúgy, mint más
embernek és este, mikor mindenki a kikötőben szorongott és
elhagyottak voltak az utak, Holmengraa úr is elősétált valahonnan.
Isten tudja, honnan jött, lassú léptekkel bandukolt hazafelé…</p>
<div class="chapter">
<h2>7.</h2>
</div>
<p>Nagyszerű idők jártak akkoriban, szépen és jól köszöntött be a
tavasz, zöldeltek a mezők és a szántóföldek, a viharok, esők és a
forróság, – minden a maga idejében következett be. Pompázó és
gazdag termékenységben állt minden az urasági épület körül: a
hatalmas segelfossi fensíkok, az öreg fák és az erdő. Az embereknek
semmi kivánnivalójuk se maradt. <span class="pagenum"><a name=
"Page_140" id="Page_140">-140-</a></span></p>
<p>Az ifjú Willatz nem hozott magával társaságot, de ő már
egymagában is társaságnak számított és ezért a birtok elevensége
csodálatosan nőtt, mióta a tulajdonosa hazaérkezett. Itt volt
mindenekelőtt az evés problémája. Vajjon mit adjanak be az
asztalra? Segelfoss mindig hemzsegett a nagy személyzettől és ez a
személyzet most se volt éppen csekély, bőségesen volt ennivaló,
tartalékágy és több hatalmas vendégszoba, ahol kényelmes
tartózkodás esett, de ez a sok bolond ember most is csak azon törte
a fejét, mit akarhat vajjon enni és inni Holmsen úr. Az pedig azt
ette és itta, ami éppen elébe került, soha egy szót se pazarolt az
ilyesmire és nem voltak semmiféle különös kivánságai. Nem olyan
időket élünk, hogy dőzsölhetnénk, mondta. Gyermekkorában volt egy
hátaslova az istállóban és a kis Gottfred, a mostani segédtávirász,
gondoskodott róla, hogy a ló rendes legyen és tiszta. Most azonban
nem volt hátaslova és nem is kivánkozott utána. Egyszer csak felnő
az ember, mondta. Mikor Martin béres meghallotta, hogy nem tudnak
elég változatos étrendet összállítani Holmsen úrnak, maga
ajánlkozott, hogy a tilalmi idő létére kimegy vad szárnyasok után
az erdőre, Holmsen úr azonban a fogát csikorgatta és a válaszával
rögtön elnémította Martin bérest: Menj csak és lődözd a madarakat!
mondta neki. Én meg majd nyomban följelentelek, érted?</p>
<p>Segelfoss ura tehát nem ismert tréfát. De az se baj! Alig
melegedett még meg itthon, máris mindenki a szívébe zárta.
Alapjában mindenkit szőrmentén kezelt és nem ütötte bele mindenbe
az orrát, de ha aztán szükség volt rá, ugyancsak a sarkára tudott
állni. És micsoda ereje volt ennek a fiatalembernek! Az aratóknak
elállt <span class="pagenum"><a name="Page_141" id=
"Page_141">-141-</a></span> szemük-szájuk, mikor egyszer valami
óriási köszörűkővel kínlódtak, az ifjú Willatz pedig váratlanul a
segítségükre sietett. Ó, nagyon köszönöm, mondta Martin béres és
megrőkönyödött egy kicsit. Nézte a földesúr kezét, – milyen biztos
a fogása és milyen vasökle van!</p>
<p>Az ifjú Willatz átment Holmengraa úrékhoz és ott nagyon
szívélyesen fogadták. Holmengraa urat már évek hosszú sora óta nem
látta, azért meg is ütközött egy kicsit, amint a szemébe ötlöttek a
közelgő öregség jelei a malomtulajdonos alakján. Bizony, azok a
szemek elfénytelenedtek már egy kissé, és a fej valahogy
előrekókkadt. Őszinte öröm látszott az öreg úron, jóságos, egyszerű
arca földerült és a lesgzeretetreméltóbb módon üdvözölte az ifjú
Willatzot. Boldog volt-e most? Leültette egy jó székbe a vendégét,
aztán csöngetett. Csakugyan boldog volt. Lám, ez a a fiatalember
elsőnek őt látogatta meg, hozzá jött el először a híres művész, az
ujságok kedvence, az ifjú Willatz, Holmsen hadnagy fia, – hozzá,
nem pedig Rasch ügyvédhez, vagy Landmarck lelkészhez, igenis ő
hozzá, a királyhoz jött el legelőbb, amint azt el is várta
tőle.</p>
<p>A zongoráját engedelmével a raktáramba helyeztem el, amíg
megérkezik, mondta.</p>
<p>Köszönöm, nagyon jól volt így, felelte Willatz.</p>
<p>Most aztán mondja meg, hol akarja felállítani, én kirendelem
vagy félszáz emberemet, azok majd óvatosan odaszállítják. A
téglaégetőbe kerüljön, úgye?</p>
<p>Hálásan köszönöm, felelte Willatz. Minden megváltozott ezen a
vidéken, csak az ön szeretetreméltósága marad mindig a régi,
mondta. És az ifjú Willatznak eszébe se jutott, hogy Holmengraa úr
csak kérkedett <span class="pagenum"><a name="Page_142" id=
"Page_142">-142-</a></span> azzal a félszáz emberrel, nem is volt
már ötven munkása.</p>
<p>Most Irgensné jött be a szobába és Holmengraa úr fel akarta
frissíteni a vendége emlékezetét Irgensné irányában, erre azonban
nem került sor. A fiatalembernek már a köszönésén is megérzett a
nagyrabecsülés és a régi ismeretség emléke, Irgensné pedig örült,
hogy fölvette a gránátékszereit. Bort és kalácsot hozott, egy kis
kóstolót abból a híres kalácsból, amely szinte elolvad az ember
nyelvén.</p>
<p>Szívesen fogadtam volna önt már kinn a kikötőben és Marianenak
is az volt a szándéka, hogy kijön, még őrszemet is állítottunk,
csakhogy későn futott be a jelentéssel.</p>
<p>Ez több is lett volna, mint amennyit megérdemlek.</p>
<p>Nem, dehogy is lett volna több, mondta Holmengraa úr
nagykomolyan.</p>
<p>És most itthon van Mariane kisasszony?</p>
<p>Nincs fönn a szobájában, Irgensné? kérdezte Holmengraa úr.</p>
<p>Azonnal megnézem.</p>
<p>Azért ne zavarja Mariane kisasszonyt, kiáltott Irgensné után az
ifjú Willatz. Egyébként nem vagyunk teljesen idegenek egymásnak, az
utóbbi években többször volt szerencsém találkozni a
kisasszonnyal.</p>
<p>Igen, Mariane meg is írta. Maga volt olyan szíves és elvitte
néhányszor színházba meg hangversenyre.</p>
<p>Hát Félix kint van még Mexikóban?</p>
<p>Igen, kint van és kinn is marad. Tengerész lett belőle és már
többször érintette az európai partokat, egyszer már Kielben is
járt. De haza akkor se jött. Most már önállóan vezet egy hajót.
<span class="pagenum"><a name="Page_143" id=
"Page_143">-143-</a></span></p>
<p>Ez már teszi! Én ugyan nem értek hozzá, de képzelem, hogy ez már
nagy eredmény, úgy-e? Az ő korában, úgy értem.</p>
<p>Igen, határozottan csinos eredmény.</p>
<p>Mi, többiek, nem visszük semmire, mondta ifjú Willatz.</p>
<p>No, ugyan, hiszen magából híres ember lett azóta, felelte
Holmnegraa úr, mindennap írnak magáról az ujságok.</p>
<p>Nem ér az semmit. Múlnak az évek és én még nem alkottam semmi
maradandót. Igaz is, Holmengraa úr, ugye, mi már mindent
kiegyenlítettünk? Azt hiszem, nincsen több követelése rajtam.</p>
<p>Nem, nincsen több követelésem, sajnos, felelte Holmengraa úr és
mosolygott.</p>
<p>Nem sajnos, – hála Istennek! mondta az ifjú Willatz és ő is
mosolygott.</p>
<p>Egyébként nem lett volna szükséges, hogy teljesen kiegyenlítse
az adósságát, jegyzi meg erre Holmengraa úr és olyan, mint a
megtestesült jóindulat. Isten tudja, nem a bor szédíti-e meg a
fejét. Mert hozzáteszi: Legalább is várhatott volna, amíg
pénzzavarba jutok.</p>
<p>Az ifjú Willatz pedig azt feleli rá:</p>
<p>Akkor alighanem sokáig kellett volna várnom. Nem, jobb úgy, hogy
szépen elrendeztünk mindent. De most másról van szó, Holmengraa úr.
Nézze csak, én nem értek az erdőgazdálkodáshoz. Szabad most nekem
fákat kivágatni?</p>
<p>Holmengraa úr gondolkozik a dolgon, aztán szakszerűen
válaszol:</p>
<p>Azt hiszem, megteheti, legalább is bizonyos határig. Elvégre az
apjaura ideje óta teljesen érintetlen az erdő. <span class=
"pagenum"><a name="Page_144" id="Page_144">-144-</a></span></p>
<p>Mert nagyon jól esnék, ha most lehetne.</p>
<p>Ha akarja, elmegyek az erdőbe és megnézem, lehetne-e vágatni
valamit már az ősszel.</p>
<p>Most, azonnal nem tehetném meg?</p>
<p>Most? Nem. Csak ősszel vagy télen.</p>
<p>Úgy? kérdezi az ifjú Willatz. Ez bizony keresztezi a
számításomat. Hiszen könnyen megeshet, hogy nem is maradok itt
őszig vagy télig.</p>
<p>Az nem számít a gazdaság szempontjából. A fák csak itt vannak,
kidöntik őket, eladják, a pénzt pedig felveszik értük. Ami pedig az
utolsó pontot illeti, már mint a pénzkérdést, – az csekélység, – de
a pénzt meg lehet kapni, amint akarja az ember. Ez már így van a
fakereskedésben. Akármelyik erdőtulajdonos jön hozzám ilyen
kivánsággal, annyi pénzt adok neki, amennyire szüksége van. Hiszen
a faüzletben biztos minden kötés.</p>
<p>Az ifjú Willatz Holmengraa úrra nézett és megérezte annak finom
tapintatosságát. Holmengraa úr pedig hozzátette:</p>
<p>Fára különben mindenütt lehet pénzt kapni, ahol akar az ember,
például az itteni bankban is. Alapítottam egy kis bankot itt
Segelfossban és Rasch ügyvédet tettem meg direktornak, ott még van
elég készpénz. Csak arra mondom ezeket, hogy ön azt hiszi:
személyesen itt kell lennie, mikor a fát kivágják. De csak nem akar
bennünket ismét elhagyni az ősszel, Willatz?</p>
<p>Még nem tudom. De okvetlenül el kell majd utaznom. Dolgozom
valamin és nem tudom még, hogy be tudom-e itt fejezni. Az is
meglehet, hogy sohase fejezem be! <span class="pagenum"><a name=
"Page_145" id="Page_145">-145-</a></span></p>
<p>Nem haragszik, hogy csak úgy egyszerűen Willatznak szólítom?</p>
<p>Sőt ellenkezőleg, – hálás vagyok érte.</p>
<p>Ismertem az édesapját, meg az édesanyját és magát is ismertem,
amikor még egészen kicsi volt és Angliából tért haza.</p>
<p>Akkor kaptam öntől egy hátaslovat.</p>
<p>Tőlem? Igaz, csakugyan, egy kis barna kancát. Még arra is
emlékszik? Ó, azóta mi minden történt már velem! Szóval egyelőre
itthon akar dolgozni? Ne kerüljön el akkor bennünket. Nálunk nem
olyan előkelő, mint odaát a kastélyban, de nagyon fogunk örülni,
ahányszor látjuk.</p>
<p>Az urak összekoccintották a poharukat és ittak. Holmengraa úr
kétségkívül meghatódott. Az öreg már olyan régóta fojtja magába a
szót, hogy most vágyat érzett: kiönteni, ami a lelkét nyomja.
Választékosan szívélyes volt, egy kicsit kérkedett ugyan azzal a
félszáz munkással meg a bankjával, a saját alapításával, de később
annál szerényebb lett és nem dicsekedett tovább. Szegény király,
ott ült a finom ruháiban, egy szegény ember, aki kilépett a meséből
és most megtörték az idők és meghajlott a kemény dereka, és az ifjú
Willatznak a nagy bevonulásra kellett gondolnia, a diadalmenetre
évekkel ezelőtt, amikor Holmengraa urat felhő vette körül, a
csodálat és elismerés mesebeli felhője! Mi minden történt már
azóta! Tulajdonképen semmi különös, sem ő, sem más nem
tapasztalhatott éppen hanyatlást vagy szerencsétlenséget, csak
éppen – vége volt a mesének…</p>
<p>Ma reggel egy ember keresett föl és pénzt akart hozni nekem,
mondta az ifjú Willatz. Jensennek hívják, <span class=
"pagenum"><a name="Page_146" id="Page_146">-146-</a></span> Theodor
Jensennek, vagy boltos Theodornak, abból is felnőtt férfi lett
azóta. Korán reggel volt még, mikor fölkeresett.</p>
<p>Holmengraa úr fölfigyelt.</p>
<p>Azt mondja, halat szárított az én szikláimon és most meg akarja
fizetni a bért, merthogy hat évi bérrel tartozik már nekem.</p>
<p>Úgy. No lám, a kis Theodor nem is olyan ostoba, mondta rá
Holmengraa úr.</p>
<p>Megkérdeztem tőle, hogy annyira elhasználta-e a szikláimat, hogy
lyukakat koptatott beléjük? Nem, azt mondja, azt nem tette. No hát
akkor nincs is mit elszámolni, mondom.</p>
<p>Hát persze, helyesli Holmengraa úr, de általában szokás
helypénzt fizetni, s így joggal gondolhatott erre Theodor.</p>
<p>Aztán valami földet is akar vásárolni tőlem. Azt mondta, nincs
egy talpalattnyi tulajdon földje sem. A bolt és a pékség az ön
telkén épült, egy áruraktárt pedig az én területemen állított fel
az apja, szóval, hogy neki semmi saját telke nincsen és hogy nem
vásárolhatna-e éntőlem. Majd gondolkozom a dologról, mondtam neki.
Csakhogy látja, Holmengraa úr, én a földemből már nem szeretnék
eladni semmit.</p>
<p>Majd megmondom Theodornak, hogy ne zaklassa ilyesmivel.</p>
<p>Ó, zaklatásról szó sincs, nagyon jóravaló, rendes embernek
látszik ez a Theodor. Elmondta, hogy az ügyvéd konkurrens üzletet
akar nyitni s hogy abból nem lesz semmi jó, egyikük se keres majd
eleget. Most egy darab földet meg rakodópartot szeretne vásárolni,
hogy elvágja az útját a konkurrenciának. <span class=
"pagenum"><a name="Page_147" id="Page_147">-147-</a></span></p>
<p>Holmengraa úr fölényesen mosolygott:</p>
<p>Ez meghaladja az erejét, mondta. A jó Theodornak kicsit
zabolátlan a fantáziája. De felfogása annál helyesebb. Ketten itt
csakugyan nem tudnának megélni.</p>
<p>És ekkor – Mariane jött be a szobába. Az urak mindketten
fölálltak és az ifjú Willatz elébement a lánynak. Szinte úgy
látszott, mintha most nyomban valami rendkívüli dolognak kellene
történni, de semmi sem történt. A fiatalok már jól ismerték
egymást, tegeződtek, mint valamikor gyerekkorukban és nyugodtan,
barátságosan társalogtak. A sötétarcú lány karcsú volt és fehér
ruhát vett föl, és Willatz meg is jegyezte, hogy olyan, mint egy
szegfű ezüstös üvegben. Ezen mind a ketten szívből nevettek.</p>
<p>Egy ezüst pálinkás üvegben, toldotta meg Mariane. Aztán
megkérdezte: Egyedül jöttél? Nem hoztál magaddal nagy
társaságot?</p>
<p>Hidd el, én egymagamban is egész hadsereg vagyok. De Anton
Coldevin utánam jön később.</p>
<p>Vettünk egy ökröt, amit nektek kell megennetek, mondta
Marianne.</p>
<p>Holmengraa úr, a lánya mindig rabszolgamunkára fog. Rendszerint
a zongoránál kell neki dolgoznom.</p>
<p>Holmengraa úr csak nevetett ezen a két gyereken.</p>
<p>Mariane apró házi eseményekről referált: Tudod kérlek, itt
minden nagyszerűen megy, legutóbb is tíz csibe kelt ki a kotlós
alól és csak egy tojás lett rossz. Minél többet beszélt, annál
többször zökkent bele a segelfossi dialektusba és általában nem
nagyon válogatta meg a kifejezéseit. Vajjon hanyagság volt ez, vagy
ravaszság? Az apjának azt jelentette: Éppen most adtam magot a
tyúkoknak, pedig már tegnap kellett volna <span class=
"pagenum"><a name="Page_148" id="Page_148">-148-</a></span>
kapniok. Aztán egyenesen Willatzhoz fordult és megkérdezte: Nem
akarsz egy kis gyümölcsöt?</p>
<p>Ó, egészen jól érzem én magam gyümölcs nélkül is.</p>
<p>Azért ehetsz egy kis gyümölcsöt. Akkor legalább Irgensné
behozhatja az ezüst tálat, az mindig nagy pillanat neki. Papa,
Irgensné már megint siránkozott a kulcs miatt. Tudnod kell,
Willatz, hogy Irgensné elveszített egy icipici éléstárkulcsot és
most halálra bánkódik miatta.</p>
<p>Mariane kisasszony csengetett a gyümölcsért.</p>
<p>Úgy hallom, színházat is kapunk ide, mondta Willatz. A fiatal
Theodor említette, hogy színházat épít. És mentegetőzött, hogy azt
is az én telkemen építi.</p>
<p>No lám, a Theodor, mondta. Az igaz, hogy a csónakházat valami
mulatóhelyfélének bővíti ki. A ház az ön telkén van.</p>
<p>Hisz ebből a Theodorból valóságos férfi lett. Emlékszem rá,
kicsi korában milyen semmiség volt.</p>
<p>Elég szorgalmas ember és, úgylátszik, szerencséje van abban,
amihez hozzákezd, mondta Holmengraa úr.</p>
<p>Erről jut szembe: csakugyan miért ne vehetne telket és
rakodópartot, hogy kizárhassa a konkurrenciát? Hiszen a telek itt
nem drága.</p>
<p>Dehogyis nem. Attól függ, mennyit kér ön érte. De bizony drága
telek az, értékes telek. A segelfossi földek most sokkal többet
érnek, mint azelőtt.</p>
<p>Ezt önnek köszönhetem, Holmengraa úr. Azért mégsem adok el
földet.</p>
<p>Behozták a gyümölcsöt, szőllőt meg almát ezüst tálon.</p>
<p>Mariane huncutkodni kezdett. <span class="pagenum"><a name=
"Page_149" id="Page_149">-149-</a></span></p>
<p>Irgensné, a papa azt mondja, sose mérgelődjék amiatt a kulcs
miatt.</p>
<p>Nem is, válaszolta Irgensné kitérően.</p>
<p>Hát persze, hogy nem, elvégre is csak egy kulcsról van szó.</p>
<p>Ezzel azonban már be is telt a mérték és Irgensné ingerülten
adta vissza a szót:</p>
<p>Holmengraa úr mindig azt mondja, hogy ne nyugtalankodjam a kulcs
miatt, pedig elég fájdalmas ügy az nékem. És még csak el se tudom
gondolni, hogy mi lett vele.</p>
<p>De a többiek csak nevettek s végül Irgensnének is muszáj volt
elmosolyodni, Holmengraa úr azzal vigasztalta, hogy hiszen úgyse
akad tolvaj Segelfossban.</p>
<p>Ezzel csak ne tessék tréfálni! intette az asszony. Ön különben
is túlságosan jóhiszemű, Holmengraa úr. A cselédszobában néhány
embert nem szenvedhetek. Szívesen útnak ereszteném őket.</p>
<p>Kik azok?</p>
<p>Mindenekelőtt Konrad.</p>
<p>Holmengraa úrnak kellemetlen volt ez a beszéd. Konrad napszámos
utálatos fickó volt, ha őt elbocsátják, a malommunkások okvetlenül
közösséget vállalnak vele és sztrájkba lépnek.</p>
<p>De hiszen egy idő óta nincs is már vele semmi baj, mondta
Holmengraa úr.</p>
<p>Az ám, csakhogy úgylátszik, mintha megint újra akarná
kezdeni.</p>
<p>Holmengraa úr vidámságot erőltetett az arcára, de azért nyilván
nyugtalankodott. Egy darabig gondolkozott, aztán bocsánatot kért,
egy pillanatra, hogy neki valami beszélni valója van Irgensnével.
<span class="pagenum"><a name="Page_150" id=
"Page_150">-150-</a></span></p>
<p>A fiatalok egyedül maradtak.</p>
<p>Ifjú Willatz szólni akart valamit, azt hitte, úgy folytathatják,
ahogy kezdték, közömbös fecsegéssel. De ebben csalódott. Mariane
minden átmenet nélkül megkérdezte s egészen belesápadt az arca:</p>
<p>Miért nem hallottam rólad azóta? Rossz embernek tartsalak?</p>
<p>Willatz várt valami ilyesmit, de mégse készült fel a helyes
válaszra, meglepetten nézett szembe a lánnyal.</p>
<p>Csak nyugalom! mondta és felkelt. Csak megfogadtam az utolsó
szavadat.</p>
<p>Milyen szavamat? Hogy nem akartam?</p>
<p>Igen, hogy nem akartál.</p>
<p>Úgy, mondta a lány. De te magad voltál az oka, hogy azt mondtam…
te kínoztál.</p>
<p>És te voltál az oka annak, hogy kínoztalak. Te játszottál
velem.</p>
<p>Hazudsz, sziszegett a lány és indián arca eltorzult dühében.</p>
<p>Willatz elmosolyodott és megjegyezte:</p>
<p>Nehéz egy érzést színlelni. Hiszen nem is vagy te dühös.</p>
<p>Mariane összeszedte magát. Ó, az érzése nagyon is igazi volt, de
a fiatalember szava letompította.</p>
<p>Igenis, hogy dühös vagyok, mondta. Rémesen dühös. Ezt nem
érdemeltem meg tőled. Hát olyan nagy baj az, hogy akkor azt
mondtam? Hallgass csak! Már azt se tudom, hogy hívták azt az
embert. Te még tudod? Mifél ember volt?</p>
<p>A legutolsót gondolod?</p>
<p>Úgy, tehát több is van? No most már igazán hagyd abba, kérlek.
Rémes alak vagy. Én sohase játszottam <span class=
"pagenum"><a name="Page_151" id="Page_151">-151-</a></span> veled.
Soha. És különben neked sincs sok beszélnivalód.</p>
<p>Az meglehet, felelte a fiú.</p>
<p>Az ifjú Willatz ezt bizonyosan nem gondolta komolyan. Nyilván
érezte, hogy fölényben van és megsértődött. Valami rossz angolság
ragadt rá, a lány pedig heves volt és kíméletlen.</p>
<p>Te igazán még féltékenyebb vagy, mint egy lány, mondta Mariane.
Tűkön ülök, ahányszor együtt vagyok veled. Nos, ki volt az a nagy
legény, ki vele!</p>
<p>Ifjú Willatz vállat vont. Érezte, hogy megbántotta a lányt.
Azelőtt nem tapasztalt benne ennyi komolyságot, most egyszerre jóvá
akarta tenni a hevességét, mert megint leült és azt mondta:</p>
<p>Érdemes beszélni róla?</p>
<p>Beszélni róla? Mondd meg, hogy mit tettem én?</p>
<p>Hogy mit tettél? Nos, ne túlozzunk! Sok mindent teszel te. Egész
sereg férfit gyűjtesz magad köré, pusztán azzal, hogy beszélsz
velük és rájuk nézel. Hát mit akarsz még, mit lássak? Még valami
meghatározott dolgon is rajta kapjalak talán?</p>
<p>Hát én csak beszélgetek, míg nézelődöm. Hát mit tehetek én
arról?</p>
<p>Persze, hogy tehetnél róla egy kicsit, mondta a fiú sokkal
szelídebben. Úgyis tudod, hogy ilyen mindenható vagy, hát nem
kellene mindúntalan megismételned a csudáidat.</p>
<p>Majd igyekszem abbahagyni, adta vissza a lány a szót és
bűnbánóan mosolygott.</p>
<p>Mert ezzel annyit elrontasz nekem!</p>
<p>Igyekszem abbahagyni, Willatz.</p>
<p>Tedd meg, kérlek! mondta a fiú. <span class="pagenum"><a name=
"Page_152" id="Page_152">-152-</a></span></p>
<p>Nem volt ez egyéb, csak szerelmesek civódása, együgyü édes
egyenetlenség, most is jól végződött, mint mindig. Bizonyosan
hozzászoktak már az ilyen pörpatvarhoz és nem esett nehezükre a
kibékülés. Végül kijelentette Mariane, hogy ő maga is féltékeny.
Bizony, mondta, mikor annyi női szem előtt játszol és mindenki csak
téged néz, mindenki csak téged akar, akkor igazán féltékeny vagyok.
Igen, én láttam ezt a tulajdon szememmel. Hát akkor csak kell
tennem nekem is valamit! Kapkodó, de érthető beszéd volt ez. Fogták
a poharukat és mikor az ifjú Willatz ivott, a lány nem pillantott
fel. De Mariane kisasszony vigyázott és villámgyorsan felvetette a
tekintetét a pohár szélén. Olyan gyorsan történt ez, hogy a szeme
látszólag meg se rebbent. A hajában kis ezüst villa volt. Nem
valami modern ékszer, csak két ága volt, még hozzá nagyon
kicsinyek, egyetlen ékben futottak össze, mint egy kigyónyelv.</p>
<p>Willatz aztán elbúcsúzott és megígérte, hogy nemsokára eljön
ujra. Elment a távirdába az állomás főnökéhez. Hiszen ott dolgozott
a kis Gottfred is. Gottfred csinos, finom legényke volt, de mégis
inkább Baardsen érdekelte Willatzot. A távirász megőszült és kopott
ruhában járt, mint mindig, de azért csak imponált az embereknek és
mindig olyan széles volt a válla. A cselló a sarokban állt.
Baardsen éppen indulni készült hazulról, de megint letette a
kalapját és székkel kínálta meg Willatzot.</p>
<p>Bocsásson meg, hogy csak faszékkel kínálhatom, mondta. A
látogatás jól eshetett neki, mert udvarias volt, szórakoztató és
szeretetreméltó. Nem is rosszak ezek a faszékek, mondta, az
itteniek se rosszabbak, mint a többi. Recsegnek és inognak egy
kicsit, de mindig is <span class="pagenum"><a name="Page_153" id=
"Page_153">-153-</a></span> inogtak, amióta itt vagyok és rémesen
ropognak az eresztékeikben, mikor ráül az ember. De azért nem
romlanak és nem mennek tönkre. Szinte jókedvűek. Egyébként a
legnagyobb érdeklődéssel figyeltem az ön pályáját, Holmsen úr. Bár
nem sokat értek a művészetéhez, de az ujságokban olvastam
önről.</p>
<p>De hiszen ön is ugyanazt a művészetet gyakorolja. Nagyon jól
emlékszem még a gyönyörű gordonkajátékára.</p>
<p>Baardsen a hangszerére pillantott, de rögtön el is fordította az
arcát.</p>
<p>Itt szándékozik maradni a nyáron, Holmsen úr?</p>
<p>Igen, és akkor önnek megint el kell jönnie hozzám és majd együtt
játszunk. Most már valamivel többet tudok, mint legutóbb.</p>
<p>Köszönöm, nagyon szívesen elmegyek.</p>
<p>És maga is, Gottfred!</p>
<p>Gottfred szerény volt és csak meghajlással fejezte ki
köszönetét. Egész idő alatt csak állt a helyén.</p>
<p>Meg szabad néznem a csellóját? kérdezte Willatz.</p>
<p>Persze, megnézhette. Megpengette a húrokat és őszintén
megcsodálta.</p>
<p>Bizony, csodás hangszer ez.</p>
<p>Nekem olyan, mint egy ember, mondta Baardsen és szeretettel,
emberséggel beszélt a csellójáról. Egy távírász meg egy cselló,
mondta s önmagát gúnyolta. Így van ez. Itt ülünk mi ketten és
egyengetjük a boldogságunk útját. A mi jó Gottfredünk pedig hisz
bennük, elhallgat és megcsodál. Ilyenkor csak ülünk itt és nagyok
vagyunk és a Göncölszekér játszik az Orion ködének… Gyönyörűen
állnak idén a vetések az ön földjein, Holmsen úr. <span class=
"pagenum"><a name="Page_154" id="Page_154">-154-</a></span></p>
<p>Csak most vette észre Willatz, hogy Baardsen kifejezései kissé
furcsák. Azt felelte, hogy igen, jónak igérkezik a termés.</p>
<p>Csak az édesapja hiányzik, nem járja már be a lován a
vidéket.</p>
<p>Baardsen szórakozottan játszott a késével. Ez amolyan bűvös kés
volt, a pengéje eltünt a nyelében, ha megnyomták. Mikor észrevette,
hogy Willatzot ez idegesíti, megint letette a kést az asztalra.</p>
<p>Igen, és az édesanyja is, folytatta. Nagyszerűen tudott
lovagolni. Általában, micsoda idők voltak azok!… Látta már
Landmarck lelkészt?</p>
<p>Még nem.</p>
<p>Éppen őrá kellett gondolnom. Valahogyan más, mint a többi ember
itt és rászorul a hívők elnézésére. Nagyon okos dolog, hogy ért az
asztalossághoz. Mechanikus és pap egyszemélyben. Hallottak már
ilyen keveréket? Egyébként tudhatja azt az ember, hogy milyen
keveréknek szánták? Az arisztokraták már kivesztek. Nem egészen
száz év előtt még föltekintettek rájuk, most már egyet se látni
semerre, láthatatlanok ezen a tájon, csak a részvét kutatja fel
őket. Nem tudom, lehet, hogy ez jó így a világnak, én nem törődöm
vele, de talán megint le kellene gyűrni Spartacust. Ez nem is
lehetetlenség. Még egyszer le kellene gyűrni. Hátha ez volna jobb a
világnak. De Landmarck lelkész, mint keverék, mindenesetre
furcsaság és erupciónak köszönheti a létét.</p>
<p>Ifjú Willatz felkelt és indulni készült.</p>
<p>Tehát az urak meglátogatnak, ugyebár, mondta. Nagyobbrészt lent
tartózkodom a téglaégetőben.</p>
<p>Baardsen kikisérte és a ház előtt feltette a kalapját.
<span class="pagenum"><a name="Page_155" id=
"Page_155">-155-</a></span></p>
<p>A munkásaim után kell néznem, mondta mosolyogva. Theodor Jensen
színházat épít és én vagyok az építésze.</p>
<p>Köszönt és széles vállát végigringatta a csónakházhoz vezető
úton.</p>
<p>Mikor ifjú Willatz elhaladt a bolt előtt, Theodor kilépett az
ajtón és úgy látszott, mintha meg akarná szólítani. Ez aznap már
másodszor történt volna és ezért Willatz tovább akart menni.
Meglepetten olvasta el az új címtáblán a bolt fölött: P. Jensen
kézmű- és gyarmatárú kereskedése. Aranyozott betűk voltak.</p>
<p>Szabad-e megkérnem, hogy fáradjon be a boltunkba, hogy egy kis
fogalma legyen a mi üzletünkről? mondta Theodor.</p>
<p>Willatz a homlokát ráncolta kicsit, az órájára nézett és azt
mondta:</p>
<p>Majd máskor.</p>
<p>Csak azért gondolom, hogy látni méltóztassék, mennyire szükséges
az üzlet kibővítése. Az a baj, hogy nincs telkünk, se földünk. Ha
lenne olyan kegyes, akár csak innen a lépcsőről körülnézni. Nem is
kell tovább fáradnia, ha nem tetszik.</p>
<p>De nem tudom, miért tenném, mondta Willatz kelletlenül, aztán
engedett és követte Theodort a boltba.</p>
<p>Ó, Theodornak volt esze és élt is az alkalommal! Hiszen sokat
ért az, hogy az ifjú Holmsen urat, a hazatért földbirtokost látták
az oldalán… soha ennél kedvezőbb alkalma nem nyílhatott. Az új áruk
megérkeztek. Finom és drága áruk. De nem volt hely a számukra,
halomszámra feküdtek mindenütt és a bolt tele volt emberrel. Hát
nem kellett Theodornak okvetlenül kibővítenie az üzletét?
<span class="pagenum"><a name="Page_156" id=
"Page_156">-156-</a></span></p>
<p>Méltóztassék csak idenézni, mondta Teodor és az ujjával kifelé
mutatott. A kézműárú osztály, ahol a szöveteket és ruhákat
helyeztük el, túlságosan kicsi.</p>
<p>Mindenki az ajtó felé fordult és odanézett. Az ifjú Willatz
azonban nem állhatott csak egyhelyben, hogy oldalt nézzen be egy
ajtó hasadékán. Kénytelen volt be is lépni a boltba és Theodor útat
csinált neki, felütötte a csapódeszkát, de Willatz megköszönte és
megállt az ajtónál.</p>
<p>A helyiség csakugyan kicsinek bizonyúlt ezen a napon. A tavaszi
cikkek megtöltötték az egész házat. Zsúfolásig megtelt minden és
pénz csörgött ma minden kézben. A nők csak úgy duskáltak a
kelmékben és blúzokban, az asszonyok és lányok mindjárt
elvesztették a fejüket, csak úgy égtek a perverz izgalomban,
megszédítette őket a muszlin és az úgynevezett svájci selyem
színpompája. Valóságos orgia volt az, a cselédek orgiája. Ez a
Theodor ugyancsak értette a dolgát, ide tudta hozni Segelfossba az
egész nagyvilágot.</p>
<p>Mi mindenféle holmi volt itt sorjában vagy tíz szinültig töltött
papírdobozban? Hajfésűk, hajcsattok és celluloid hajdíszek
mindenféle elérhető áron. Aztán kézitáskák és bőrutánzatú cipők,
hatalmas bronzszínű keresztcsattokkal. Meg aztán gallérok! Bizony,
csak úgy hemzsegtek minden színben és stílusban: Maria Stuart és
sätevölgyi váltakoztak egymással. Egy bérmálkozó fiú íróasztali
garnitúrát vásárol, sok ezüst van a holmikon és angyalok tartják a
tolltartó üvegoldalát. A tintatartónak is ezüst a lába és az
ezüstben helyet hagytak, ahová a tulajdonos is bevésheti a nevét. A
férfiak – régi megszokásból – a bolt másik oldalán tartózkodtak az
előbbi borozóasztal helyén. Most már nem <span class=
"pagenum"><a name="Page_157" id="Page_157">-157-</a></span> volt
szabad bort és sört árusítani, de spirituszt és hajvizet lehetett
vásárolni, esetleg a helyszínen meg is kóstolni. Azt se lehetett
megtiltani, hogy két jóbarát néha-néha össze ne találkozzék a
borozóasztal mellett és a zsebéből ki ne húzzon egy kis innivalót.
De azért mégis csak végük volt a régi jó időknek, most már rum se
akadt elegendő mennyiségben, hogy érdemes lett volna nekifeküdni,
meg aztán – asszonyok voltak túlsúlyban idebent.</p>
<p>A hajfésűk körül nagy alkudozás folyt. Volt ott egy fésű, a
közepét vörös üveggyöngy ékítette, ez volt az egyetlen gyöngyös
fésű, valószínűleg csak betévedt a többi közé, Kornelius inas
azonban rögtön külön rekeszbe akarta tenni. Miért teszi el?
Mennyibe kerül az a fésű? Okvetlenül meg akarom venni. A fiatal
Theodor ugyan éppen előkelő társaságban van, de a szeme sohase
nyugszik és most odakiált: A vörös drágaköves fésű nem eladó!</p>
<p>Az ifjú Willatz odafordítja a fejét. Ki az a vöröshajú lány ott?
És megismeri Daverdanát, – gyermek volt még, mikor a lány a
kastélyban szolgált és ott mutogatta a csodás bronzvörös haját. Az
alku teljesen elfoglalja.</p>
<p>Nem kapom meg azt a fésűt? kérdezi.</p>
<p>Mit kezdenél vele? kérdi Kornelius. Hiszen az sárga fésű, nem is
illik a hajadba.</p>
<p>Igen, de egy vörös kő van rajta.</p>
<p>Kornelius félreteszi a fésűt.</p>
<p>Akkor hát Thedor oda akarja ajándékozni valakinek? mondja
Daverdana nyílt szóval.</p>
<p>Theodor meghallotta ezt és rögtön megváltoztatta a szándékát.
Talán meg akarja mutatni, hogy milyen <span class=
"pagenum"><a name="Page_158" id="Page_158">-158-</a></span> nagy
férfiú és hogy a fésűnek még sincsen semmi jelentősége a szemében,
vagy pedig fél a Daverdana nyelvétől, mert a lány ugyanolyan
pletyka természetű volt, mint a bátyja, Julius.</p>
<p>Jól van, add oda neki a fésűt! kiáltja Theodor.</p>
<p>És így Daverdana megkapta a vörös üveggyöngyös fésűt.</p>
<p>Cégünk mindent megtesz, hogy a vevőit kielégítse, mondja most
Theodor az ifjú Willatznak. Ugy tapasztaltuk, hogy ez mégis csak a
leghelyesebb eljárás. És arra kérném önt, méltóztassék egy kis időt
szentelni az én kérésemnek. Ön látja, mi folyik itt és el fogja
hinni, hogy Rasch ügyvéd csupa rosszindulatból hozna konkurrenciát
a nyakamra, hogy aláássa vele Segelfoss virágzó kereskedelmét.</p>
<p>Theodor beszélt, mint a vízfolyás. Néhány fiatal lány egy svájci
selyemből készült sárga kiskabát körül csoportosul. Fekete
selyemrojtok és arany paszomántok diszítették, valóságos művészi
munka volt, pompás darab, könnyű és vékony, mint valami földöntúli
selyempapírkabát, de azért mégis jó hasznát lehetett venni idelent
a földön is. A kincsre alkudozott egy lány is, a fogfájás miatt
kendőt kötött a szája körül, a többiek azonban igyekeztek
visszatartani a szándékától, elmagyarázták neki, hogy a kabát
nagyon drága és szó ami szó, az ő számára túlságosan finom volna –
hova gondolsz, Florina? Florinának azonban már megvolt a saját
véleménye a dolgokról, ami pedig az árat illeti, nem is csinált
titkot belőle, hogy az egyik zsebéből ki tudja fizetni, sőt ha
akarja, még drágább dolgokat is vehetne. A gyapjukendőt visszatólta
a szájáról és úgy kérdezte:</p>
<p>És milyen alkalommal hordják az ilyen kiskabátot? <span class=
"pagenum"><a name="Page_159" id="Page_159">-159-</a></span></p>
<p>Kornelius önkénytelenül is elnevette magát.</p>
<p>Hogy mikor hordják az ilyesmit? Nos, hát ez természetes, ez nem
valami hálóköpeny, hanem egy sárga nyári kiskabát olyan időkre,
amikor a télikabát már meleg. Ennek a kabátnak pedig egészen
különös szabása van, ilyet hordanak most a hölgyek a
fővárosban.</p>
<p>Ezt nem kérdezte senki! kiáltott oda Theodor fontoskodó hangon.
Ha jól értettem, azt akarod tudni, Florina, mikor hordják az ilyen
kiskabátot. Nos hát, fölveheted minden időben, csak éppen akkor
nem, ha a vecsernyére mégy, mert oda ugyebár feketében kell menned?
Egyébként azonban viselheted, amikor tetszik. Nagyon elegáns kis
darab és az egész vidéken egyedül neked lesz ilyen. – De Holmsen
úr, csakugyan nem parancsol befáradni?</p>
<p>Most észreveszik Willatzot a férfiak is a borozóasztal mellett,
egyik a másik után odajön, hogy üdvözölje és kezet szorítson vele.
Willatznak egy helyben kell maradnia és még jó, hogy keztyű van a
kezén. Mindenki az apjáról beszél, nagyszerű, igazi úr volt az a
maga módján, kissé heves, de ugyanabban a pillanatban már ismét
jóságos úr, amilyennek kell. Ők is gyakran üdvözölték a hadnagy
urat és az mindig is fogadta a köszönésüket és a fejével bólintott
vissza. A hadnagy úr mindig nyeregben ült és a lova barna volt és
sárga a sörénye. És Holmsen úr édesanyja, a nagyságos asszony,
gyakran énekelt a templomban, olyan hangot se hallottak még azóta.
És a segelfossi kastély, ó, oda bárki elmehetett, ha valami
búja-baja volt, hacsak lehetett, segítettek rajta. Bizony úgy volt
az. És most az Uristen magához szólította mindkettőt… <span class=
"pagenum"><a name="Page_160" id="Page_160">-160-</a></span></p>
<p>Ha kaphatnánk egy kis földcsíkot a bolttól a partig, akkor még
mindent meg lehetne menteni, mondja közben Theodor.</p>
<p>… És most nyugszanak a sírjukban, folytatják az emberek
rendületlenül. Hiába, ez már az emberi sors. És Holmsen úr is, úgy
látszik, sokat fáradozik.</p>
<p>Willatz bólint az emberek felé és eltávozik. Egész idő alatt
alig szól egy szót is. Most elmegy a téglaégetőbe, a két szobájába,
ahová el akar rejtőzni, hogy ott kitartó szorgalommal alkosson
végre valami maradandót… Mert az eszében se volt, hogy csak töltse
az időt és estétől reggelig lustálkodjék, hanem igenis dolgozni
akart. A zongora már itt állt, a ruháit pedig Pauline kicsomagolta
a bőröndökből, minden a legnagyobb rendben volt, a nyújtó és a
trapéz még az előbbi alkalomról ittmaradtak. A falakon fegyverek és
revolver, horgászbotok és vadászkések, ritka hangszerek, fuvolák,
okarinák és kilyukgatott kagylók, igen, mindenféle kagyló, még
zenélni is lehetett rajtuk. Az ifjú Willatz most hozzálátott, hogy
a megmaradt holmit kiszedje a bőröndökből, a legkülönbözőbbb
körömkeféket hozta magával, három pár selyem rövidharisnyát és
mindenféle más szép és drága dolgot. Néhány fémtárgyat az asztalon
helyezett el, egy sárga üvegflakon nem illett a többihez, azért az
egyik falipolcon szorítottak csak neki helyet. Az ifjú Willatz
mindenféle rajzszereket is hozott magával, ecseteket is és
festéktubusokat. Az édesanyja is bizonyosan rajzolgatott volna
ebben a helyzetben, – ez már hozzátartozott a hangulathoz. Végül is
mindent sikerült elrendezni, valamennyi tárgy a méltó helyére
került és Willatz birtokába vette a szobákat, az <span class=
"pagenum"><a name="Page_161" id="Page_161">-161-</a></span> apja
két szobáját, ahol a fiú zongorázni akart és komponálni és dolgozni
vadul, esztelenül. Mert ha itt se lehet, akkor seholse…</p>
<div class="chapter">
<h2>8.</h2>
</div>
<p>Az öreg sagvikai Katrine ismét megér valamit. Egy szép napon azt
látja, hogy az ő vén nyírfáikra egy idegen szarkapár vetett szemet.
Egyideig egyikről a másikra repülnek, csivíkelnek egymás közt,
aztán, amilyen gyorsan csak lehet, fészket építenek maguknak. De
hiszen már késői volt az évszak, más szarkák már régen felépítették
a fészküket és kiköltötték a tojásaikat, – mit jelentsen ez?
Katrine hallotta már, hogy Lars Manuelsen a szarkáit tette
hazátlanokká és megölte a fiókáikat. Az öreg Katrine nem tudta az
okát, hogy miért is tagadná meg a menedéket valamelyik nyírfa
koronája alatt, akármilyen nemzetséghez is tartozik az a szarkapár.
Ezt Bertellel is közölte, az embert azonban nem sikerült
meggyőznie, annak nem volt kedve szállást nyujtani idegen
szarkáknak annál is kevésbbé, mert ebből a fajtából már fészkelt
egy pár az ő fáikon. A kedélyek csak akkor nyugodtak meg, mikor az
új szarkapár hihetetlenül gyorsan tojásokat rakott és kiköltötte a
fiókáit, – szóval csakugyan otthonosan rendezkedett be.</p>
<p>Bizony Sagvikában volt már egy szarkafészek. Itt békén
tanyázhattak a szarkák és ugyanaz a pár minden esztendőben
visszatért, megtisztította fészkét a korhadt galyaktól, újra
tatarozta és továbbra is megőrizte a helyét. Míg a gyerekek otthon
voltak, a kis Gottfred meg a kis Pauline, kész öröm volt nekik
elnézni a <span class="pagenum"><a name="Page_162" id=
"Page_162">-162-</a></span> szarkákat és a madarak vídám énekét,
ősszel pedig, mikor lekaszálták a rétet, gyönyörűség volt
megfigyelni Sjurnát, amint a mezőn ugrált egy hosszú kukaccal a
csőrében.</p>
<p>No, de ez már régen volt.</p>
<p>Mégis csak más dolog a Lars Manuelsen szarkáit befogadni, mint a
magunkéit, mondta Bertel. Komolyan gondolok rá, hogy még ma éjszaka
megölöm őket.</p>
<p>Katrine ott ült mellette és mint rendesen, zsákokat varrt a
malom számára. Most rémülten nézett fel a Bertel arcába. Ritkán
látta még ilyen haragosnak és rosszúl esett neki.</p>
<p>És hova lett most a szappan? kérdezte Bertel még mindig
mogorván.</p>
<p>Csakugyan, Katrinának meg kellett gyónnia, hogy a patak mellett
hagyott egy darab szappant és mire újra visszament érte, a szappan
már eltűnt.</p>
<p>Hm, mondta Bertel és a fogát csikorgatta. Tehát a Sjura cipelte
el. Bizony, szép kis szarkapárt fogadtál te be. Megyek azonnal és
keresek egy kést.</p>
<p>Ugyan mit beszélsz! mondta Katrine.</p>
<p>Én nem beszélek! Hazajövök a munkából és meg szeretnék
mosakodni, de nem lehet, mert a Sjura elvitte a szappant! Bertel
fenyegetően közeledik az öreg felesége felé és azt mondja neki: És
meg tudnád nekem mondani, hogy mire használja Sjura azt a szappant?
Vajjon felfalja-e, vagy pedig fejpárnának használja?</p>
<p>Minthogy pedig Bertel nem volt valami tréfáskedvű, simamodorú
ember, hanem éppen ellenkezőleg egy szakállas, bozontos férfi:
mindez úgy hangzott az ajkáról, mintha a legkomolyabban értené.
<span class="pagenum"><a name="Page_163" id=
"Page_163">-163-</a></span></p>
<p>Az asszony azonban gyanakodni kezdett, még egyszer felnézett
ültében és amint Bertel erre elfordította a tekintetét, Katrine már
bizonyos volt a dolgában. És úgy nevetett, hogy a könnye lepergett
az arcán és azonmód ismételte folyton-folyvást: Fejpárnának,
fejpárnának!</p>
<p>Bertel azonban hevesen krákogott, kiment az ajtón és egyideig
nem is tért vissza.</p>
<p>Jóságos ég, micsoda kellemes, tréfás ember lett ebből a
Bertelből az évek folyamán!</p>
<p>Ennek pedig csak az lehetet az oka, hogy biztos munkája, jó
jövedelme és szép életet volt. Leginkább azonban az tette
elégedetté, hogy a gyermekei jó elhelyezkedésre találtak és
valamennyiből az lett, aminek lennie kellett.</p>
<p>Pauline a nap jól végzett munkája után még átjött a kastélyból
egy kis tereferére. Elmesélte, hogy a csónakházban egész éjszaka
táncoltak, de a csónakház már nem volt csónakház, hanem színház és
díszterem, és ott táncoltak mindig. Theodor nagy vigassággal akarta
felszentelni a házat, még zászlót is vontatott a tetejébe és ez
libeg-lobog egész nap. Az anyja persze Paulinenak is elmesélte az
ellopott szappan történetét és most már Bertel is velük nevetett.
Amint Pauline egy idő mulva elment hazulról, találkozott fiúkkal és
lányokkal, akik a táncba indultak és köztük volt Florina is, a
sárga selyemkabátjában, a vältai Nils ott ment az oldalán,
Marciliet pedig – a lány most ismét Holmengraa úr szolgálatában
állt – Konrad napszámos kisérgette. Nem jösz táncolni, Pauline?
kérdezték. Nem, felelte Pauline. No, hogy te milyen fontos
személyiség lettél, mondták <span class="pagenum"><a name=
"Page_164" id="Page_164">-164-</a></span> nevetve. Ugy látszik, azt
hiszed, hogy Willatz egy órára se nélkülözhet téged.</p>
<p>Ó, nem ez volt az eset, Willatz maga ajánlotta fel a lánynak,
hogy menjen táncolni, mikor hallott a dologról. De ezt Willatz úr
bizonyára csak tréfásan mondhatta, magyarázta Raschné, mert az
ember nem mehet csak úgy egyszerűen táncba, ha a segelfossi kastély
házvezetőnője, és olyan bátyja van, mit Gottfred, a segéd távirász.
Egész más dolog, ha a szinházban van előadás, oda elmehetsz, mert
Rasch meg én is elmegyünk és dr. Muus meg a papék is, sőt lehet,
hogy egyszer Willatz úrnak kedve kerekedik végignézni az előadást.
Raschné még mindig oktatta régi tanítványát egy és más dologban, és
ez nagyon hasznos is volt Pauline számára.</p>
<p>Az emberek egész éjszaka ide meg oda vándoroltak a széles úton.
Willatz a kastély hálószobájában állt és nézte, amint elhaladtak
előtte. Fiúk és lányok, szerelmespárok, esetleg a vetélytársaik is
velük együtt, mind táncolni mentek, vagy onnan vissza. Néha
kiáltásokat hallott, hivogatások töredékeit a kék sötétségben.
Willatz nem emlékezett rá, hogy a szülei életében valaha hallott
volna lent az úton ilyen kiáltásokat. Másnap reggel Martin béres
elmondta, hogy az éjszaka a legények és a malommunkások
összeakaszkodtak, és hogy az egyik még kővel is dobálózott. A
lánynak Palästina volt a neve, elhívták az ura-i előljárót és az
öregúr – bár fülig merült az adósságban és bizonyára máson járt az
esze, – békét teremtett és rábírta a legényeket, hogy béküljenek
ki. Mivel pedig az embereket nem akarta éjszaka idején
nyugtalanítani azzal, hogy szállást kér tőlük, virradatig fel és
alá járkált a szabadban. Csak azután ment el az ügyvédhez.
<span class="pagenum"><a name="Page_165" id=
"Page_165">-165-</a></span></p>
<p>Amennyi pénzt össze tudott kaparni, mind elhozta, remélte, hogy
az ügyvéd méltányos lesz és nem kér tőle lehetetlenséget, hiszen az
előljáró ott volt Raschék lakodalmán is. Levette az
aranypaszomántos sapkáját a fejéről és megállt az ajtóban. Ennyi
alázat láttán Rasch ügyvéd engedékenyebb lett, hiszen Rasch ügyvéd
nem volt embertelen, csak szerette, ha elismerték a fölényét.</p>
<p>Elfogadom ezt a lefizetést, mondta, de a hátralékért kamatot
kell fizetnie.</p>
<p>Igen, mondta előljáró.</p>
<p>Egyuttal meg kell önnek mondanom, hogy a bank nem én vagyok, a
bank önnek egy hónapi haladékot ad.</p>
<p>Igen, köszönöm.</p>
<p>Rasch ügyvéd kövéren és kényelmesen ült a székében, az előljáró
pedig állt. De Rasch ügyvéd méltányolta az alázatot, felkelt és így
szólt:</p>
<p>Jöjjön be reggelizni, előljáró úr! Bizonyára éhes.</p>
<p>És az urak bementek reggelizni. Mikor aztán az előljáró
felfrissült a kávétól, egy kicsit nekibátorodott, nyugodtan beszélt
Raschnéval és udvariasan közlékeny lett. Mikor az önök esküvőjén
voltam, mondta. Ohó, hát megfeledkezett az alázatosságról? Rasch
ügyvéd megszólalt:</p>
<p>Most jut eszembe: előljáró úr, mi lesz, ha a pénztárellenőr
elmegy magához inspiciálni? Gondolt már erre?</p>
<p>Ó, az előljáró bizonyára másra se gondolt az utóbbi időben, de
mégis meglepődött ezen a durva kérdésen. Bántotta a dolog az
asszonyt is és még egy csésze kávét töltött az előljárónak.
<span class="pagenum"><a name="Page_166" id=
"Page_166">-166-</a></span></p>
<p>A pénztárellenőr már volt nálam máskor is, mondta az
előljáró.</p>
<p>És rendben találta a pénztár? Nos, akkor remélem, hogy most se
lesz kivetnivalója, mondta az ügyvéd sértődötten. Amint mondtam, a
bank várhat egy hónapig, de tovább nem.</p>
<p>Egyébként az ügyvédnek igaza volt: az öreg ura-i előljáró kissé
hanyagul viselkedett. Hiszen rendben tarthatta volna a különböző
pénztárait, ha jobban értett volna a hivatásához és ha ki tudta
volna szipolyozni az embereket. Sok tanya és ház előtt haladt el
ezen a délelőttön, mikor hazament, és valamennyit jól ismerte.
Mindenütt az ő adósai laktak és bizonyosan törleszthették volna az
adósságukat egy kecskével vagy kossal, ha akarták volna. De sohasem
akarták. Ilyenek lettek az emberek. Az emberek örök idők óta adósok
maradtak. Azelőtt nem tudtak fizetni, most meg nem akartak.
Holmengraa úr és a malom, annakidején, évek hosszú sora előtt
munkát és készpénzt hozott a környékre, de ez a pénz nagyon is
mozgékony volt, mindenféle árúra váltották fel a Per pultján. A
fiatalság tízszer annyit költött ruhára, cicomára és cigarettára,
mint azelőtt, és modern lett a szó rossz értelmében, a jellemük
pedig egyre hanyatlott. Ami viszont azt a kérdést illeti, hogy mire
mehetett volna az előljáró a hivatalos hatalmával: édes Istenem,
hiszen kiszipolyozhatta volna az embereket és kereshetett volna
jócskán pénzt! Bizony sokszor lett volna módja megbüntetni a boltos
Theodort tiltott üzlete miatt, aztán zsebrevághatta volna a bírság
felét!</p>
<p>Az előljáró ellátogat Nils vargához. Nils otthon van, de nincsen
dolga, egész nap vagy a széken üldögél, <span class=
"pagenum"><a name="Page_167" id="Page_167">-167-</a></span> vagy az
ágyán hever. Ó, az öreg csizmadiát ugyancsak megfertőzte az idő. Az
elmult tavasszal hirtelen sok pénz hullott rá az égből és ha a
távirász Gottfred el nem jön, és vissza nem követeli a pénz egy
részét a távirda pénztára számára, akkor Nils varga ma már
Amerikában ülhetne és naponta háromszor ehetnék húst. Így azonban
semmise lett az amerikai útból és a varga kezdett jobb élelmet
vásárolni, hogy egy kis húst szedjen magára. Ráfért szegényre. Csak
az volt a szerencsétlenség, hogy ezzel a romlás útjára jutott és
mindig több jó étel kellett neki. Egyik a másikat vonta maga után,
most már erősebb kávét kívánt, mint azelőtt és nagyon megtetszett
neki az a külföldi sajt, amilyent a boltos Theodor üzletében
lehetett kapni. Egészen megbolondult, mintha forgószél kapta volna
el, már nem is értette, hogy bírta ki az életet, amikor még nem
ehetett konzervet. Mostanában kaphatott az ember friss halkonzervet
nyáron is. Fényes bádogdoboz volt az és hal volt benne. Hiszen Nils
maga is kievezhetett volna néhányszáz méternyire az öbölbe és maga
is halászhatott volna, volt ott elég finom hal, de minek? A boltban
volt konzerv bőven, csemegehal és ezt még ízletesebbé tette az
olaj. Nils varga két emberöltőn át élt igénytelenségben,
nélkülözésben és megelégedettségben, most azonban utolérte az idő
az ő javaival, és önmagának torzképévé alakította. Annyira ment,
hogy a kávéját se maga pörkölte már, hanem zacskókba csomagolt
pörköltkávét vásárolt. És hát mi az ördögnek őrölte volna maga a
kávéját, mikor finomra őrölt kávét vásárolhatott ezüstpapirban,
mindenféle bélyegzővel és cimkével? Bizony ennyire fajultak a
dolgok és ez valósággal égbekiáltó volt. Nils sokat elherdált a
pénzéből. <span class="pagenum"><a name="Page_168" id=
"Page_168">-168-</a></span></p>
<p>Szeretném, ha most eljönnél hozzám, mondta az előljáró. A lábam
szinte kilátszik már csizmámból.</p>
<p>Most már mindenféle csizmát lehet kapni a boltban is, mondta
Nils. Azok sokkal elegánsabbak.</p>
<p>De én már csak olyan ósdi vagyok, hogy a te cipőidet tartom a
legjobbaknak, Nils, mondta az előljáró.</p>
<p>Nem látok én már jól, ellenkezett Nils.</p>
<p>Ahhoz a munkához, amit én akarok neked adni, elég jól látsz.</p>
<p>Nem én.</p>
<p>Az előljáró csodálkozón néz Nilsre, alig ismer rá. Szokása
szerint kíméletesen viselkedik és nyugodtan, értelmesen beszél a
vargával. De az csak nem akar engedni. Végül is azt mondja
Nils:</p>
<p>És azonkívül most én adom el a színházjegyeket.</p>
<p>Ehhez makacsul ragaszkodott a varga és nem is lett a munkából
semmi. Mikor Theodor azt ajánlotta neki, hogy ő árusítsa a
színházjegyeket, a varga úgy érezte, hogy örökös állást kapott és
nem szabad másra pazarolnia az erejét. Tegnap este is ott ült a kis
pénztárfülkében és árusította a táncmulatság jegyeit. Nagyszerű
dolog volt, az emberek odamentek hozzá, mint valami igazi
kereskedőhöz. Kiadta a belépőjegyeket, átvette a pénzt és ma reggel
a leszámolásnál Thodor egy kétkoronást dobott az asztalra és ezt
mondta: Tessék, ezt tedd el a munkádért. És, majd ha rendes színház
lesz, akkor gyere el ujra.</p>
<p>Theodor aztán gyorsan elsietett, mert sok dolga volt.</p>
<p>Kiderült, hogy a színház sok munkát okozott. A hirdetés már
egynéhányszor benne volt a <em class="gesperrt">Segelfossi
Ujságban</em> és holnap megint benne kell lennie. A boltban
<span class="pagenum"><a name="Page_169" id=
"Page_169">-169-</a></span> nyomtatott plakátok lógtak. A zászló
éjjel-nappal lobogott a színház épületén. Vörös, zöld és fehér
belépőjegyeket nyomtak. Theodor áradozó szavakkal nyilatkozott a
készülő előadásról és toborozta az embereket: Halljátok, a „Mérges
kígyó a pokolban“ című darabot játsszák, nagyszerű darab, Björnson
írta, vagy valaki más, de annyi bizonyos, hogy nagyszerű darab. És
a mérges kígyó nem is igazi mérges kígyó, nehogy azt higyjétek, az
a mérges kígyó ember, olyan, mint te, vagy én. Én építettem a
házat, hogy mi is láthassuk a darabot. Mindenkinek meg kell
váltania a jegyét, csak nem maradunk el a többi város mögött…</p>
<p>De az ujságból hiányzott valami. Benne volt ugyan a hirdetés, de
a kis előkészítő cikk hiányzott. Theodor elment a szerkesztőségbe
és megkérdezte, hogy ennek mi az oka? Nem hirdet talán az ő cége
állandóan a lapban? A szerkesztő csávában volt… Igen, igen, a kis
előkészítő cikk, majd közöljük. És a cikk mégse jött. Theodor
megint elment a szerkesztségbe… Persze, az előkészítő cikk, az
ügyvédnek még nem volt ideje megírni… Hát az ügyvéd írja meg? –
Igen. És azt mondja, hogy a színészeknek először látogatást kell
tenniük nála.</p>
<p>Theodor nem jutott tovább, túlerővel állt szemben. Gúnyolhatta a
szerkesztőt, megvonhatta a laptól cégének hírdetéseit örök időkre,
hiába minden, kiderült, hogy mégis Rasch ügyvéd a <em class=
"gesperrt">Segelfossi Ujság</em> tulajdonosa. Hogy az ördög vinné
el azt az ügyvédet, el akarja nyelni a világot.</p>
<p>Theodor az ajkát harapdálta. Fiatal volt, minden fog benne ült
még a szájában és jól tudott harapni. Még most sem volt
tanácstalan, egyszerre eszébe ötlött <span class="pagenum"><a name=
"Page_170" id="Page_170">-170-</a></span> valami. Tudott egy
lányról, aki gyapjukendőt csavart a feje köré és nem csinált titkot
abból, hogy van egy takarékkönyve. De hol szerezte ezt a
takarékkönyvet? Nem sürgős a dolog. Várjatok csak. Az ügyvéden
múlik, hogy meg akarja-e írni a cikket, vagy sem!</p>
<p>Alapjában Theodor nem sokat kockáztatott. Hiszen ő csak
bérbeadta a helyiséget, úgyis megkapja érte a bért, ő volt az első
hitelező. Mégis csak az a kívánatos, hogy jó lábon álljon az
ujsággal, mert hiszen lesznek még később is színházi előadások.</p>
<p>Megérkeztek a színészek és Theodor lengette a lobogót. A
társulat a Hotel Larsenben helyezkedett el, összesen hét személy,
ifjak és öregek, egy primadonna, egy igazgató, egy pénztáros.
Julius meg akarta mutatni, hogy ez az előkelő társaság jó helyre,
sőt hírneves házba került. Bátyjának, L. Lassennek a képe keretben
lógott a szalónban. Milyen szerencse, hogy a kép éppen most jelent
meg a Luther-alapítvány kiadásában és a lelkész rögtön elküldött az
övéinek ajánlással és aláírással egy díszes példányt. Most ott
lógott a kép az üveg alatt, a keretben, a lelkészen rajta volt a
talár és a széles gallér. A színészek ránéztek és Lars Manuelsen –
persze ő cipelte a podgyászt – szokása szerint megjegyezte: Az az
én fiam!</p>
<p>Jesszus! kiáltotta az egyik színész. Mikor a többiek
meghallották ezt a felkiáltást, egymásra néztek és az ujjukat
harapdálták, a hölgyek pedig a zsebkendőjüket tépdesték a fogukkal.
Gyönyörűen viselkedtek.</p>
<p>Ugye, hallottak már Lassenről? kérdezte Lars Manuelsen.</p>
<p>Hogyne… Természetesen… Van-e, aki ezt a nevet nem ismeri…
Lassen! <span class="pagenum"><a name="Page_171" id=
"Page_171">-171-</a></span></p>
<p>A színészek aztán elmentek hazulról. A járás, a ruhájuk és az
egész viselkedésük valóságos csoda volt az emberek szemében. Az
urak ferdén tették a fejükre a kalapot és csupa jóllakottságból
dudorásztak; az igazgató piros és zöld nyakkendőt viselt és csakúgy
áradt belőle az életművészet meg a világfiság. Az egyikük ilyesmit
énekelt:</p>
<div class="poem">
<div class="stanza"><span class="i0">„Az asszony
ingatag,<br /></span> <span class="i0">álnok és csalfa
lény!…<br /></span></div>
</div>
<p>Csupa életkedv és semmi más. Féktelenseg, uralkodásvágy és öröm.
Segelfoss szinte kábultan bámult a társaságra.</p>
<p>De a primadonna nem volt szebb, mint a másik két hölgy.
Ellenkezőleg, egy mélyhangú, magas barna lány volt a legszebb
valamennyi közt. Úgy járt, mint valami királynő, kicsit megemelte a
szoknyáját és alatta suhogott a selyemcsipkés alsószoknya. A
plakáton Sibylle Engelnek írták a nevét, de ez csak a művészneve
volt. Ő volt a legcsinosabb valamennyi között. Ellenben a
primadonna más tekintetben multa fölül. A művészetével, a nagy
játékával és ez volt a fődolog. Ennek óriási kalap volt a fején és
Lydia asszony volt a neve, semmi más. Egyébként a primadonna is
magas volt és szép.</p>
<p>Először a boltba vitte őket az útjuk.</p>
<p>Az ott a Jensen úr háza?</p>
<p>Túláradó hálálkodással léptek a boltba. Annyian voltak, hogy
Theodor nem nyithatta fel előttük a csapódeszkát, de levette a
kalapját és nagyon udvarias volt. Nem győztek neki eléggé
hálálkodni a segítségért és megkérdezték, milyenek az előjelek,
rendben van-e minden? <span class="pagenum"><a name="Page_172" id=
"Page_172">-172-</a></span> Ó, nem jött kommüniké? És az ujság már
ma délután megjelenik? Hát akkor el kell mennünk az ügyvédhez is,
ahhoz az ördöngős ügyvédhez… úgy-e Rasch-nak hívják? A primadonna,
meg az igazgató rögtön odaindult. A társaság többi tagja pedig,
Theodor kíséretében a színház felé irányította lépteit.</p>
<p>Zászló leng a színházon, miért? kérdezték.</p>
<p>Az önök tiszteletére és általában az esemény kedvéért, felelte
Theodor.</p>
<p>Engedje meg, hogy még egyszer megköszönjük, mondták neki.</p>
<p>Theodor egyáltalán nem volt félszeg, derék szál ember volt és jó
benyomást keltett. Talán a cipője szalagjai is hatottak. De esetleg
még inkább hozzájárult ehhez a nyakkendőjében ülő nagy
arany-húszkoronás. A cégünk, mondta. Amit odakint látnak, az az én
yachtom és az én halaim, mondta.</p>
<p>Ó, Istenem, már megint megbicsaklott a lábam, nyöszörgött
Sibylle Engel kisasszony és megragadta Theodor karját. Szabad a
karját kérnem? mondta.</p>
<p>Theodor ugyan még sohase nyujtotta hölgynek a karját és nem is
értett hozzá, de Sibylle őnagysága egy kis mozdulattal rendbehozta
a dolgot.</p>
<p>Rossz az út, mentegetőzött Theodor, de majd jobb lesz.</p>
<p>Nem az út az oka, mondta Sibylle.</p>
<p>A többiek nem sajnálták a hölgyet, hanem inkább lopva
mosolyogtak, mintha Sibylle kisasszonynak akkor bicsaklanék meg a
lába és akkor ragadna meg férfikarokat, amikor éppen neki
tetszik.</p>
<p>Beléptek a folyosóra. Nils csizmadia a fülkében ült.
<span class="pagenum"><a name="Page_173" id=
"Page_173">-173-</a></span> Úgy látszik, ő is főpróbát tartott,
hogy minden rendben van-e.</p>
<p>Ez az ember a jegyelárusító, mondta Theodor. De Nils, ma nincs
előadás.</p>
<p>Nem, de azért csak úgy idejöttem.</p>
<p>Itt vannak a jegyeid a szekrényben? Csak vigyázz, hogy betörő ne
férjen hozzá, mondta Theodor és fontoskodott. Megértetted, Nils? A
vörös jegy másfél korona, a zöld egy korona és a fehér hetvenöt
őre. És ne adj ki egyszerre kettőt véletlenül.</p>
<p>Beléptek a terembe.</p>
<p>Nagyszerű, mondta a művésznő. A színpad éppen a helyes
magasságban van, a padsorok, a falak, minden olyan, amilyennek
lenni kell. Ön szakértő embereket alkalmazhatott az építkezésnél,
Jensen úr! És a színpad mögött két öltöző van. Ó, Istenem, Jensen
úr, maga nagyszerű ember, halálosan szeretem magát! Két öltöző…
Másutt mindenütt úgyszólván csak egy függönnyel kell beérnünk. Maga
nem is tudja, mennyit jelent nekem ez a két külön öltöző. És
lámpák, reflektorok, nem is értem, honnan szerezhette mindezt! No,
ha itt nem tudunk játszani, akkor igazán nem tudom, hol!</p>
<p>Mindenki helyeselt és Theodor csak úgy hízott a büszkeségtől.
Bizony, ő nem kímélt fáradságot és mindent a legjobb tudása szerint
csinált. Csak egyedül oldalt hiányzik még valami, az a… hogy is
hívják?</p>
<p>Kulissza?</p>
<p>Igen, kulissza. Nem jutott eszembe mingyárt a neve. Talán abból
nincs elegendő. De majd szerzünk. És általában díszleteket. Még jó,
hogy az önök darabja szobában játszik.</p>
<p>Ismeri a darabot? <span class="pagenum"><a name="Page_174" id=
"Page_174">-174-</a></span></p>
<p>Theodor mosolygott és így felelt:</p>
<p>Ó, egy kicsit, a mérges kígyó nem kígyó, hanem ember.</p>
<p>De nem minden történik a szobában, mondta egy Max nevű művész.
Talán kellemetlen volt neki, hogy Sibylle kisasszony olyan sokáig
akaszkodik egy új férfi karjára.</p>
<p>Theodor mentegetőzik:</p>
<p>Hiszen nem ismerem a darabot, de Baardsen mondta. Vagy talán azt
is mondta, hogy az egyik rész az úton játszódik le a ház előtt. Itt
a háttér hozzá, tessék!</p>
<p>Ez? Pompás. Ki az a Baardsen?</p>
<p>Baardsen a táviróállomásunk főnöke.</p>
<p>Magunk is hoztunk egy-két dekorációt, szólalt meg ismét Max
művész úr. És majd itt is csak el leszünk valahogy, mint
másutt.</p>
<p>Kétségkívül féltékeny volt ez az ember.</p>
<p>Amint hazafelé mentek a szállodába, találkoztak a primadonnával,
meg a direktorral. Ezek már beszéltek Rasch ügyvéddel és ígéretet
kaptak tőle, hogy majd eszébe juttatja a szerkesztőnek a
kommünikét. Hiszen nem ő maga szerkeszti a <em class=
"gesperrt">Segelfossi Ujságot</em>, ó nem, de majd megmondja a
szerkesztőnek.</p>
<p>Azután valamennyien visszatértek megint a színházba a
deszkákhoz, az ő világukba, hogy megmutassák ennek a két embernek a
sok pompás dolgot, mert hiszen ők még nem látták. És Theodor is
velük ment. Megint kijutott neki az áradozásból és ő így felelt:
Megtettem minden tőlem telhetőt! De a primadonna, meg a direktor
egyszerre. Baardsen után kezdtek érdeklődni és azt kérdezték,
vajjon lemenjenek-e Baardsen <span class="pagenum"><a name=
"Page_175" id="Page_175">-175-</a></span> távirdafőnökhöz is és
neki is köszönetet mondjanak-e? Ó, hogyne, felelte Theodor.
Baardsen, persze, ő segített neki, mert hiszen ő maga, már mint
Theodor, nem lehetett jelen az építésnél.</p>
<p>Az az átkozott ügyvéd!</p>
<p>Aztán hazamentek. De Theodornak már nem dagadozott a keble a
büszkeségtől. A többiek látták ezt, ó nagyon is jól látták. És hogy
némiképen jóvátegyék, hazakísérték Theodor urat, sőt bementek a
boltjába is. Sibylle a karján lógott és nagyon ügyesen bicegett. De
ime, a boltban ott állt maga a távirdafőnök és egy kis csomag
dohányt vásárolt. Igen. Éppen Baardsen volt az, saját
személyében!</p>
<p>Ilyen véletlenekkel és a sorsnak ilyen játékaival tréfálja meg
az embert az élet!</p>
<p>Baardsen ott állt a pultnál, néhány apró pénzdarabot kapart ki a
mellényzsebéből és az asztalra tette. Theodor így szólt hozzá:</p>
<p>A művészek köszönetet akarnak mondani magának, Baardsen.</p>
<p>Baardsen lassan megfordult, éppen csak annyira, hogy láthassa a
társaságot, a hét idegen embert, aki csupa életkedv, a ferde
kalapjaival és a suhogó selyemcsipkéivel. Az igazgató eléje lépett,
megszólította, utána a két legelőkelőbb hölgy következett a sorban
és végül az urak. Mind beszéltek, mind nevetgéltek és mind
szorongatták Baardsen kezét. Theodor bement az irodájába. Ekkor
hirtelen megszólalt a legjelentéktelenebb színésznő, aki mostanáig
egyetlen szót sem ejtett ki a száján:</p>
<p>De hol kapunk zongorát? <span class="pagenum"><a name="Page_176"
id="Page_176">-176-</a></span></p>
<p>Halálos csönd. A zongoráról egészen megfeledkeztek.</p>
<p>Igazad van, Clara, mondta az igazgató. Aztán ezekkel a szavakkal
fordult Baardsenhez: Ez a hölgy, Clara kisasszony, a
zongoristánk.</p>
<p>Baardsen ránézett a nő fiatal, buzgó arcára és hosszúkás,
kékeres zongorázó kezére.</p>
<p>Rövid volt az idő, mondta Baardsen. De Theodor úr bizonyosan
szerez majd zongorát, mire újra eljönnek. Benne megbízhatnak.</p>
<p>Árnyék suhant át Clara kisasszony arcán. Nyilván nem volt nagyon
okos hölgy és nem gondolta meg, hogy az egész truppban ő a
legjelentéktelenebb. Baardsen egy kicsit beszélgetett vele a
zenéről és megtudta, hogy a kis hölgynek zenei oktatásban is volt
része, sőt egyszer ösztöndíjat is adtak neki. No lám! Egyébként ő
is színésznő, sőt elsőrangú.</p>
<p>Theodor megint kilépett az irodájából és egy levéllel legyezte
magát. Derék ember volt, csak ne lett volna olyan tökfilkó! Most is
úgy fogta a levelet, hogy mindenki láthatta: Mariane Holmengraa
kisasszonynak szólt. Talán a színtársulatnak akart imponálni vele?
De a trupp, úgylátszik, a Holmengraa nevet éppoly kevéssé ismerte,
mint Lassen nevét. Megint a zongoráról beszéltek és Theodor
megígérte, hogy legközelebb szerez egyet. Aztán elment a
társaság.</p>
<p>Vidd el ezt a levelet, mondta Theodor a legkisebb inasnak. Mivel
azonban most már nem volt kinek imponálni és egyúttal mentegetőzni
is akart, azt mondta Baardsennek: Ön talán furcsálja, hogy
Holmengraa kisasszonynak írok. Ez azonban egyáltalán nem levél,
távolról sem, csak színházjegyet küldök neki. <span class=
"pagenum"><a name="Page_177" id="Page_177">-177-</a></span></p>
<p>Színházjegyet küld neki? kérdi Baardsen és fölényesen
mosolyog.</p>
<p>Igen. Színházjegyet küldeni egy hölgynek, ezt más városokban is
megteszik az urak.</p>
<p>Vajjon tiszteletben akarta-e tartani Baardsen a fiatalember
őszinte gyerekességét vagy sem, már nem mosolygott rá fölényesen,
hanem csak kérte, hogy mondjon le erről a tervéről. Ha Holmengraa
úr és a lánya meg akarják nézni az előadást, majd ideküldik a
cselédet és vesznek belépőjegyet. Ennyire csak telik nekik, nem
gondolja?</p>
<p>Pedig ez vörös jegy, a legjobb helyre szól, mondta Theodor. Azt
hittem, megtehetem.</p>
<p>Ne tegye, tanácsolta neki Baardsen. De ha mindenáron akar
valamit tenni ebben az irányban, akkor menjen oda maga néhány
belépőjeggyel, álljon meg a küszöbön és adja elő a mondanivalóját.
Mondja meg Mariane kisasszonynak, hogy a maga számára nagyon fontos
Holmengraa úr jelenléte a színház felavatásánál és hogy nagyon
hálás lenne, ha felhasználnák a jegyeket.</p>
<p>Hány jegyet vigyek magammal? kérdezte Theodor.</p>
<p>Nem tudom, hány ember van ott. Vigyen magával egy
féltucatot.</p>
<p>Azt már nem, mondta Theodor.</p>
<p>Erre Baardsen megint mosolygott és ezt mondta: Persze! Maga
fösvény, megátalkodott fösvény!</p>
<p>Másnap a próba után a színészek egész estig szabadok voltak.
Kint kószáltak, mutogatták magukat a napvilágon és felébresztették
az emberek kíváncsiságát a darab iránt. Eközben hallottak Willatz
Holmsenről, a földbirtokosról, akinek oszlopok díszítették ugyan a
<span class="pagenum"><a name="Page_178" id=
"Page_178">-178-</a></span> kastélyát, de a művésznevét még nem
kapta szárnyára a hír. A zongorista hölgy fülét azonban mégis
megütötte ez a név. Holmsen? A zeneszerző? Szent Isten, a muzsikus
Holmsen? Ó, ha láthatnám!</p>
<p>Hát még ha én láthatnám, mondta Max művész úr, a talpraesett
szavú írígy és gúnyoskedvű ember.</p>
<p>Majom vagy Max, mondta Clara kisasszony. Willatz Holmsen már
sokat komponált, egy kantátét, dalokat, táncokat. Nagy muzsikus,
mondta és alaposan hencegett Willatzcal, csak azért, mert ismerte a
nevét.</p>
<p>De persze Clara kisasszony majmokkal nem beszélhetett zenéről.
Ezt meg is mondta nyíltan, aztán lement a távirdára
Baardsenhez.</p>
<p>Ilyen véletleneket vet föl az élet!</p>
<p>Baardsen az irodájában ült, a saját környezetében nagyon tudott
imponálni és jóindulatú arccal fogadta a lányt. Felkelt és székkel
kínálta. Van egy szófánk is, mondta, de az most tele van
papirokkal. Mire azonban legközelebb megtisztel a látogatásával, le
fogjuk rakni.</p>
<p>Willatz Holmsenről beszélgettek. Valóban ő lakik itt, nemrég
jött haza, dolgozni és minden bizonnyal nagy munkában van.</p>
<p>Milyen szép lenne, ha eljönne ma este!</p>
<p>Van önnek szerepe, Clara kisasszony?</p>
<p>Szent Isten, hiszen én magam vagyok a mérges kigyó.</p>
<p>Azt hittem, hogy maga az angyal.</p>
<p>Nem, azt a primadonna alakítja.</p>
<p>Pedig a maga szeme inkább arra való. A mennyei gyémánt inkább a
maga szemében csillog.</p>
<p>Ezt komolyan gondolja? mondta Clara kisasszony és ujjongott a
lelke. <span class="pagenum"><a name="Page_179" id=
"Page_179">-179-</a></span></p>
<p>Azért valami túlsokat nem beszéltek ezek ketten az első
találkozásnál. A kis Gottfred fölösleges volt és a háttérben
maradt. De Clara kisasszonynak feltűnhetett a távirdafőnök csiszolt
beszédmodora, meg is mondta elismerő szavakkal: Önnek pompás
stílusa van, Baardsen úr. Mennyei gyémánt! Ilyent mi magunk közt
sohase hallunk. Nem tudom, de talán ez is hozzájárul ahhoz, hogy ön
olyan nagyszerű benyomást tesz az emberre.</p>
<p>Furcsa. A jó távirdafőnök egyébként fölszinesen élte az életét,
ivott és filozofált és fölülről szemlélte a világot, de most
egyáltalán nem beszélt lóhátról, hanem valóban mélyen érintette a
Clara kisasszony dícsérete. Végül magától kezdett vele a zenéről
beszélni, sőt fogta a csellóját és játszott. Baardsen talán még
sohasem viselkedett ilyen bolondosan és a kis Gottfred meglehetősen
csodálkozott is rajta. És hogyan játszott ma Baardsen? Gottfred
csak azt látta, hogy Baardsen tekintete egyre mélyebben vésődik
Clara kisasszony szemébe, míg Clara kisasszony szeme egyre tágabbra
nyílik és a hölgy szinte tátott szájjal ült ott.</p>
<p>Mellhangok, mondta Baardsen és abbahagyta a játékot. Ez az öreg
cselló valóságos ember.</p>
<p>Hiszen ez csodás! mondta Clara kisasszony halkan. Nem találok
magára illő kifejezést. És mielőtt elment, mondott még több
ilyesfélét is. Nagyon megindíthatta a játék és őszintén
beszélt.</p>
<p>Mikor Clara kisasszony elment, Gottfred megütközéssel
mondta:</p>
<p>Azt hiszem, maga szerelmes.</p>
<p>Barrdsen metegetőzött: <span class="pagenum"><a name="Page_180"
id="Page_180">-180-</a></span></p>
<p>Nagyon ritkán kerülök össze hölgyekkel. Ez a fehérnép egyébként
muzikális volt.</p>
<p>… A „Mérges kígyó a pokolban“ előadásra került a világos nyári
éjszakákon. Nagy esemény volt ez. A lap csinos előkészítő cikket
közölt. És a városból, meg az egész környékéről özönlöttek az
emberek. Nils csizmadia eladta minden belépőjegyét. És az ajtónálló
Kornelius inastól még vagy félszázat visszakapott és azokat is
eladta. Az ügyvédék ott voltak, dr. Muus is ott volt és eljöttek
néhányan a paplakból is, Holmengraaék házából megjelent Irgensné és
az egész cselédség. Később eljött Mariane kisasszony is, meg
Willatz Holmsen, senkise maradt el. A korlátlan jegyeladás
következtében a ház zsúfolásig megtelt és Muus doktor a
szellőztetés miatt elégedetlenkedett. A színházban első feltétel a
jó levegő, mondta hangosan Theodornak. Egyébként az előadás
váratlanul szerencsésen folyt le. A darabban a cím volt a
legrosszabb, ez hamarosan kiderült, mert a tartalma friss volt és
szenvedélyes. Az emberek elfelejtették, hogy gőzben és rossz
levegőben ülnek. Muus doktor nem tapsolt. Nem tapsolt Rasch ügyvéd
sem, de azért nagy volt a siker. A tapsolók sorát gyakran nyitotta
meg Mariane kisasszony és a gavallérja, aztán átvette a tapsot
Theodor, a színház tulajdonosa, a szerencsefia, és ő adta tovább.
Muus doktort végül már bosszantotta is ez a nagy tetszés, a nézőtér
felé fordult és azt mondta: Pszt! De általában nagy este volt
ez.</p>
<p>És vajjon mi volt a legkülönb? A darab-e, a primadonna, avagy
Max művész úr? A primadonna! Mikor Muus doktor egyszer elismerően
bólintott a játékára és néhány szót suttogott, Rasch ügyvédnek is
így kellett <span class="pagenum"><a name="Page_181" id=
"Page_181">-181-</a></span> tennie és ő már hangosan is kimondta:
Ez eddig a legkiválóbb alakítás, amit eddig életemben láttam!
Egyébként az uraknak a legjobban Sibylle kisasszony tetszett, ami
nem is csoda, mert hiszen igazán bájos volt. Ha azonban Baardsen
ott lett volna, akkor bizonyosan meglepte volna Clara kisasszony, a
„mérges kígyó“: ez sokszor az öntudatlan romlottság mély szakadékát
mutatta meg, senkise tudott eligazodni rajta, a durva, kétértelmű
szavak szörnyűségeit tudta tiszta ajakkal kiejteni. Egyenesen
kiforgatta a dolgokat, s fordított értelemben játszotta meg őket,
határozott talentummal ábrázolta a beszámíthatatlanságot. Ilyen
volt a természete. De Baardsen nem volt ott és nem is látta. Azt
mondta, rendkívüli szolgálata van.</p>
<p>Másnap megint szabad volt a trupp egészen estig, amikor az
északi postahajó megérkezett. A művészek északra készültek, messze
északra, ahol megszűnik minden… Ezt napot Baardsen, a távirda
főnöke arra használta fel, hogy felkeresse Clara kisasszonyt a
Hotel Larsenben, megkérték, hogy fáradjon be a hölgy szobájába, bár
egy kicsit váratlanul jött, hellyel is megkínálták, pedig a hölgy
egyedül volt és ágyban feküdt.</p>
<p>Mi lesz most? Hol vannak a többiek? Ez is véletlen? Tizenegy óra
volt s a többiek mind elmentek hazulról. Baardsen enyhíteni akarta
a furcsa helyzetet, tapasztalt embernek mutatta magát, egy kis
szabálytalanság mit se jelentett, pajtáskodva beszélt.</p>
<p>Ha most fönn lenne és már felöltözött volna, elmehetnénk Willatz
Holmsenhez.</p>
<p>Mit mond? kérdezte a színésznő és felült az ágyán.</p>
<p>Megengedte nekem, illetőleg tisztelettel meghívja magát.
<span class="pagenum"><a name="Page_182" id=
"Page_182">-182-</a></span></p>
<p>Maga ott volt az előadáson?</p>
<p>Nem.</p>
<p>Szerettem volna megkérdezni, hogy’ tetszett?</p>
<p>Úgy hallom, nagy volt a siker.</p>
<p>Nem az én sikerem.</p>
<p>Valamennyiüké.</p>
<p>Nem, nem megyek el Willatz Holmsenhez, mondta a lány
hirtelen.</p>
<p>Neki van zongorája, játszhatik vele négykezest, mondta Baardsen.
És ha akarja, magammal viszem a csellómat. Holmsen mindent
ismer.</p>
<p>Hiszen éppen ez az, mondta Clara kisasszony. Mindent ismer,
gyönyörűen játszik! Amikor magát hallattam, egészen beleszédültem.
Azelőtt is tudtam, de most még jobban tudom: nem tudok én játszani.
Nem, nem megyek el Willatz Holmsenhez.</p>
<p>Hallgatás. Talán becsípett ez a lány? gondolhatja magában
Baardsen. De mindenesetre itt fekszik, fiatalon és háborgó
lélekkel, ezt is elgondolta. Ennek ugyan semmi köze az előbbihez,
de önkénytelenül is ezt mondta: Semmi erőfeszítésembe sem kerül,
hogy páratlan teremtésnek tartsam magát.</p>
<p>Pedig arra nincs is oka, adta vissza a szót a lány. Hiszen nem
is volt ott az előadáson. Nem zongorázom többet, egészen a másik
játékra adom a fejemet. Ó, Istenem, egy szép napon bebizonyítom
magának… mindenkinek bebizonyítom…</p>
<p>Szóval azt hiszi, hogy ez az igazi hivatása?</p>
<p>Igen! A lány még jobban fölült az ágyában és csak a térdére
nehezedett. Úgy-e, nem hiszi el egy pillanatra sem, hogy én Lydia
asszonyt tökéletesen ki tudnám ütni a nyeregből? <span class=
"pagenum"><a name="Page_183" id="Page_183">-183-</a></span></p>
<p>Nem.</p>
<p>Nohát, nem. Mindenki őt csodálja, mert olyan szép sápadt tud
lenni, ha akar. Pedig elsápadni igazán nem művészet, bizonyosan
tudom, hogy még szürke is tudnék lenni, ha kell. Igen, és ez az én
hivatásom, ki fogok ütni mindenkit a nyeregből. Férjhez is
mehetnék, ha kedvem tartaná, de minek tegyem? Az az ember gazdag és
fiatal és boldog lenne, ha feleségül vehetne, de nem őrültem meg
hogy máris lekössem magam. Először megmutatom a világnak, ki
vagyok. Most azonban Hátsó-Norvégiába kell mennem és ott
kalimpálni, tette hozzá elkeseredetten.</p>
<p>Baardsen sehogyan se tudott tisztába jönni a helyzettel. Tisztán
látta, hogy a lány nem ittas, ezt mint szakértő rögtön
megállapította.</p>
<p>Szóval még nem találta meg az igazi helyét, Clara kisasszony,
mondta.</p>
<p>Nem. Azaz hogy igen. De az én időm még nem érkezett el.
Mindenesetre már útban vagyok, – maga ellenben nem. Hiszen úgy
csellózik, mint egy fiatal isten!</p>
<p>És a távirász újra csak nem tudott szabadulni ennek a bóknak a
hatása alól és maga előtt sem tagadhatta el, hogy milyen jól
esett.</p>
<p>Igen, jó a hangszerem, mondta. Hát akkor nem akarja fölkeresni
Willatz Holmsent?</p>
<p>Nem, arról lemondok. Én itt csak színésznő akarok lenni.</p>
<p>Hm. Vajjon nem színészkedik-e önmagával is?</p>
<p>Ó nem. De maga talán, maga komédiázik! mondta Clara kisasszony.
Maga csak ül itt s kopogja a táviratokat s gordonkázik és
megelégedett, úgy-e? <span class="pagenum"><a name="Page_184" id=
"Page_184">-184-</a></span></p>
<p>Nono, kisasszony!</p>
<p>Bocsásson meg nekem és ne vegye rossznéven, amit mondok! Magával
nagyon kellemesen el lehet beszélgetni Baardsen úr, de maga
tönkremegy ezen a helyen. Hiába mosolyog, itt tönkre kell
mennie.</p>
<p>Szóval, azt hiszi, hogy én itt eltemetkeztem. És a szűkös
viszonyok áldozata vagyok? Nem, kisasszony, ez kissé gyerekes
beállítás. Engem nem fűt semmiféle magasabb ambició, mert a művészi
hajlandóságom sem olyan természetű. Én a magam akaratára hallgatok
és ezt tartom elsőnek a földön. Nem vagyok megelégedett, de azért
ebben a pillanatban mindenem megvan, tudom, hová hajtsam le a
fejemet, mibe öltözzem és van mit ennem és innom.</p>
<p>Szándékosan beszélt az ivásról?</p>
<p>Ahogy vesszük. Nem egészen akaratlanul mondtam.</p>
<p>Nagyon jó! Éppen erről akartam beszélni én is, arra gondoltam,
hogy ilyen módon könnyen eljöhet az idő, amikor ismét nem lesz
lakása, se ruhája és nem is lesz mit ennie és innia, nem
mulatságos?</p>
<p>Baardsen felállt, elkomolyodott és ezt mondta:</p>
<p>Kisasszony, utóljára kérdem, fel akarja-e keresni Willatz
Holmsent és megengedi-e, hogy odakísérjem?</p>
<p>Nem megyek el hozzá. Forduljon el, akkor felkelek.</p>
<p>Elmehetek, ha akarja.</p>
<p>Látja: most elégedetlen velem!</p>
<p>Baardsen emelkedett hangon felelte: A tengerbe ugrom aznap,
mikor elégedetlen leszek magával!</p>
<p>És olyan arcot vágott, mint aki többet nem tehet a lány
érdekében. <span class="pagenum"><a name="Page_185" id=
"Page_185">-185-</a></span></p>
<p>Clara kisasszony visszafeküdt és ezt mondta:</p>
<p>Akkor nem kelek fel.</p>
<p>Visszaél a szépségével, ha az ágynemű közé temeti, mondta
Baardsen.</p>
<p>Maga nem is tudja, milyen szép vagyok, csicseregte a lány.
Beszéljen őszintén: csakugyan bolond dolognak tartja, hogy hátat
fordítok annak a művészetnek, ahol örökké csak jelentéktelen kis
pont maradnék és átmenetet keresek egy másikba, mert itt mégis
lehet belőlem valaki. Nos? Végül még megérem, hogy nem is
válaszol.</p>
<p>Valahogy úgy érzem, kisasszony, hogy rosszul áll nekem, ha
erénycsőszül lépek a porondra és vizet prédikálok, holott bort
iszom. Itt azonban arról van szó, hogy maga teljesen cserbehagyja a
művszetet…</p>
<p>Igen, és áttérek egy másik művészetre.</p>
<p>Azt már nem.</p>
<p>Hogy-hogy nem?</p>
<p>Egyelőre csak arról van szó, hogy elhagyja a művészetet. Ezt
pedig csak az tegye, aki nem tudja szolgálni.</p>
<p>Hát a színművészet nem művészet?</p>
<p>Nem, de a színész azért lehet művész.</p>
<p>Ebben senkise fog magával egyetérteni.</p>
<p>Tudom, mondta Baardsen.</p>
<p>Valaki járkált a szomszéd szobában, úgy látszik a társulat jött
haza: Az asszony ingatag, álnok és csalfa lény… nevetés… jónapot…
L. Lassen lelkész…</p>
<p>Maga még nem látott engem színpadon, mondta Clara
kisasszony.</p>
<p>Nem, mondta ismét Baardsen. <span class="pagenum"><a name=
"Page_186" id="Page_186">-186-</a></span></p>
<p>Clara kisasszony hirtelen elnevette magát és ezt mondta:</p>
<p>Hiszen maga csak a levegőbe beszél. Azt akarja, hogy komolyan
vegyem?</p>
<p>Nem bánnám, felelte Baardsen.</p>
<p>Clara kisasszony még jobban nevetett és így szólt:</p>
<p>No, ez kedves dialógus, akárcsak egy színdarabból vennénk. Nos,
Baardsen úr, mikor látom viszont? Találkozhatunk ma délután?</p>
<p>Baardsen aznap délután találkozott a színésznővel, még pedig
annak tulajdon szobájában, a lány fesztelenül egyedül volt, félig
felöltözötten, de frissen megmosakodott, és igen csinos volt. És
történhetett közöttük valami, amit Baardsen nem várt, amikor jött,
és nem értett, amikor elment, Baardsen a táviróállomás főnöke,
megvadult, kirugott a hámból, könnyelmű, bolond gyerek lett… Ó
micsoda állapot! Mintha csupa fény áradt volna belőle, a fejét
magasan hordta a levegőben és úgy tartotta, mint valami csillogó
semmit.</p>
<p>Estefelé elment a kis temetőbe és néhány virágot vitt el Willatz
Holmsen hadnagy, meg a hadnagyné sírjáról. Ezeket a virágokat
cserépben tette oda Rasch ügyvédné, hogy örömet szerezzen az ifjú
Willatznak, de most Baardsen elvette a virágokat, annyira elment az
esze. A virágokat levitte a partra és ott állt és várt, amíg a
színtársulat hajóra nem szállt, hogy elutazzék. Tessék! mondta
Clara kisasszonynak és levette a kalapját. Szent Isten, honnan
vette ezeket a gyönyörű rózsákat? krdezte a színésznő. A temetőből,
felelte Baardsen. A lány megértette, hogy Baardsen igazat mond és
meg is súgta a színtársulat tagjainak. Ez éppen nekik, művésznépnek
való volt, féktelenül nevettek <span class="pagenum"><a name=
"Page_187" id="Page_187">-187-</a></span> rajta és tudták
méltányolni. Van még időm partraszállni? kérdezte Max művész úr és
aggodalmas arcot vágott. – Nincs, mondta a kapitány. – Kár, mondta
Max, mert ottfelejtettem Lassen egyik arcképét. Viselkedjünk úgy,
hogy még eljöhessünk Segelfossba, mondta az igazgató is, meg a
primadonna is.</p>
<p>A hajón néhány utas áll és Baardsent mustrálgatja. Az egyik, úgy
látszik, ismeri. Hogy hívják azt az embert? kérdi az egyik
partonállótól. Baardsen? Úgy? Aztán az útitársához fordul és azt
mondja: Volt nekük egy Baardsenük odahaza, valami hajógyáros,
óriási vállalat. Annak volt egy fia, akiből semmitse lehetett
faragni. Előbb színész akart lenni, de… Aztán darabokat írt, de
csupa kudarc érte. Vajjon nem ez-e az?</p>
<p>Baardsen pedig a parton állt és nem hallott semmit, annyira meg
volt zavarodva, hogy csak a jókivánságait hajtogatta ás nem tudott
semmi fenköltet mondani. Egszségben térjenek vissza, mondotta
egyre. Mikor utóljára látta Clara kisasszonyt, az éppen a füstölgő
gőzhajón állt és fehér bőrkeztyűt húzott, amit a boltban vásárolt.
És Baardsen nem tudta elgondolni, hova tehette közben a
rózsáit.</p>
<p>Azokat a rózsákat, amelyeket a jószívű Raschné engedélye
reményében orozott el egy sírról, pedig azt a sírt maga az asszony
díszítette fel velük.</p>
<div class="chapter">
<h2>9.</h2>
</div>
<p>Muus körorvos néhány napig Segelfossban maradt és felhasználta
az alkalmat, hogy meglátogassa Holmengraa urat. Vele volt Rasch
ügyvéd is. <span class="pagenum"><a name="Page_188" id=
"Page_188">-188-</a></span></p>
<p>Ó, nagyon megtisztelnek az urak! mondta Holmengraa úr.</p>
<p>Nem mondhatok le arról az élvezetről, hogy megszorítsam a kezét,
amikor ezen a tájon járok, mondta Muus körorvos. És a kedves lánya
jól érzi magát? Egyébként engedje meg, hogy gratuláljak <em class=
"gesperrt">ahhoz</em>, mondta végül és Holmengraa úr gyűrűjére
mutatott.</p>
<p>Ó, Muus körorvos értett a társalgáshoz, a szájából csak úgy
folyt a szó és tudott az emberek hóna alá nyúlni, meg jóindulatot
tanusítani.</p>
<p>Rasch ügyvéd valamivel lassúbb mozgású volt, de erős és komoly –
férfi. Bámulta a körorvost és jóbarátja volt. Az ügyvédnek az volt
a legnagyobb baja, hogy elhájasodott, a zsebében csörgette a
kulcsait, néha kivette őket és a kezében tartotta. De az ujjai
olyan rövidek és vastagok voltak, hogy az már szinte kómikus volt.
A jegygyűrűjét régente a kisujjára húzta, de még arra is szűk lett,
így most már évek óta nem hordott gyűrűt, de úgy látszik, nem is
nélkülözte.</p>
<p>Rögtön a nagy eseményről, a színházról kezdett beszélni: Nem
volt ott, Holmengraa úr? Azt elég rosszul tette. Ez egyszer igazán
megérte a pénzt. Kérdezze meg a doktort! – Lám, az ügyvédnek azért
tetszett a dolog, mert neki is volt köze hozzá. Neki kellett
kritikát írnia a <em class="gesperrt">Segelfossi Ujságba</em>, sőt
már meg is írta.</p>
<p>Hm! mondta Muus doktor. Hallotta, Holmengraa úr, hogy
csekélységem milyen változtatást forgat a fejében?</p>
<p>Nem. <span class="pagenum"><a name="Page_189" id=
"Page_189">-189-</a></span></p>
<p>No, ön bizonyára házasságra gondol, pedig nem is arról van
szó.</p>
<p>Hát miről?</p>
<p>Elköltözöm innen.</p>
<p>Igazán? No, akkor már jobban szerettem volna az előbbit! mondta
Holmengraa úr udvariasan.</p>
<p>Ami azt illeti… kapnak maguk másik doktort is ide, és az sokkal
különb lesz nálam.</p>
<p>Mi már csak megszoktuk önt. Hát elköltözik innen?</p>
<p>Már régen gondolom, hogy nem nekem való hely ez. Aztán eljött a
papné, Landmarckné, igen művelt hölgy, eleven és lelkes
délnorvégiai asszony, ő nagyot lendített az elhatározásomon.
Néhányszor elbeszélgettem vele és már kész is volt a tervem.</p>
<p>Egy szép napon én is Dél-Norvégiába kerülök, mondta az ügyvéd és
a lábát nyújtogatta.</p>
<p>Maga is, ügyvéd úr? Hát ne ürítsék ki egész Észak-Norvégiát.</p>
<p>Az ügyvéd úr is meg én is elmondhatjuk, hogy már kitöltöttük itt
az időnket, mondta Muus doktor, ebben a tekintetben senkise vethet
semmit a szemünkre!</p>
<p>És ügyes fordulatokkal fejtegették tovább ezt a témát.</p>
<p>Mivel azonban a malomtulajdonos nem mondott ellent, a két
embernek egyedül kellett társalognia. Ez máskép bajosan is lehetett
volna. Az urak talán túlbecsülték magukat, amikor azt hitték, hogy
a bizalmasságuk hízeleg Holmengraa úrnak. Ez csöngetett és borral
kínálta a vendégeit.</p>
<p>Ha én ihatnám! mondta az ügyvéd. <span class="pagenum"><a name=
"Page_190" id="Page_190">-190-</a></span></p>
<p>Talán bizony rossz a gyomra? kérdezte a doktor.</p>
<p>Rossz? Éppen ellenkezőleg, nagyon is jó.</p>
<p>Akkor megihatik egy pohárral a malomtulajdonos úr jó
terméséből.</p>
<p>No jól van, a maga szakértői véleménye alapján merek inni. De
Holmengraa úr, nagy kár, hogy nem volt ott a premieren. Nem mondom,
hogy minden tekintetben mintaszerű előadás volt, nem, azt nem
merném mondani. De voltak nagyhatású pillanatok benne.</p>
<p>Igen, a primadonna egy-egy pillanatra rendkivüli magasságba
emelkedett, mondta a doktor is.</p>
<p>Úgy-e? Hát még Sibylle kisasszony! Ő még azonkívül valósággal
elbájoló volt. De meg tudja azt érteni doktor úr, hogy annyira
belekapaszkodott a boltos Theodorba?</p>
<p>Hiszen tudja, a gusztusok különbözők.</p>
<p>Az igaz, de a színházban is, meg hazamenet is… ez már mégis
csacsiság.</p>
<p>Bölcs kádi, nem viselkedhetünk mindnyájan egyformán, mondta a
doktor az ügyvédnek. Éppen az, amiért mi, akik itt együtt vagyunk,
jól érezzük magunkat egymás társaságában, másokkal szemben akadály
lehet és esetleg feszélyezi őket. Sibylle talán abban a… hogy is
hívják?… abban a boltos Theodorban találta meg a maga ízlésének és
társadalmi nívójának megfelelő társaságot. Mit tehet maga ez ellen,
bölcs kádi?</p>
<p>Igaza van, mondta Rasch ügyvéd. De legjobban azon csodálkoztam,
hogy az előljáróék közül is ott voltak egynéhányan az előadáson.
Arra ugyan honnan kerül pénze annak az embernek? <span class=
"pagenum"><a name="Page_191" id="Page_191">-191-</a></span></p>
<p>Ha éppen erről van szó, hát akadtak többen is, akiknek nem
lehetett rá pénzük. Holmengraa úr, az ön kikötőmesterének például
van egy alkalmazottja, telik annak ilyen szórakozásokra? Ismerem
azt az embert, jártam egyszer nála, egy Daverdana nevű mesés
asszonynak a férje. Ez a házaspár az első helyen ült.</p>
<p>Az első padban, csak úgy velünk együtt! mondta Rasch ügyvéd és a
malomtulajdonosra nézett.</p>
<p>Nem vagyok sznob, mondta a doktor, hiszen a foglalkozásommal
jár, hogy a nép közé keveredjem. De a határt megtartom, ez nemcsak
jogom, hanem kötelességem is.</p>
<p>Persze, mondta Holmengraa úr.</p>
<p>Úgy-e, mondta az ügyvéd és egyszerre felélénkült, mert
helyeselték a véleményét. Nem tudom, hogy mit szándékozik tenni a
Segelfossi Ujság szerkesztője, de nem csodálnám, ha megnyomná a
tollat. Landmarcknénak, a tiszteletesasszonynak, meg a leányainak,
a második padban kellett ülni. Mit szól hozzá? Daverdana az első
sorban ült, díszfésűvel a hajában mint valami úrhölgy, vörös kővel
a fésűjében. Mi következik még ezután?</p>
<p>Legyező és nyeles lorgnon, mondta a doktor.</p>
<p>Kopogtattak és ifjú Willatz lépett be. Úgy látszik,
csodálkozott, hogy idegeneket is talál a szobában és bocsánatot
kért az alkalmatlankodásáért, csak Mariane kisasszonyt kísérte
haza.</p>
<p>Ritka vendég minálunk! mondta Holmengraa úr, kezet nyújtott neki
és általában szívélyesen fogadta. Talán egy pohárka bort? Ma sem?
Persze, hiszen délelőtt sohasem iszik.</p>
<p>Mért nem iszik délelőtt? kérdezte a doktor. <span class=
"pagenum"><a name="Page_192" id="Page_192">-192-</a></span></p>
<p>Holmsen úr dolgozik délelőtt.</p>
<p>Ó, az a munka, mondta ifjú Willatz. De legalább nem akarok még
homályos és bágyadt fejjel is kinlódni.</p>
<p>Akkor nagyon előkelő munkája lehet, mondta a doktor.</p>
<p>Mariane a másik ajtón lépett be, ő is megtorpant a
csodálkozástól, mikor idegeneket látott és az ajtót a hátával, a
lapockájával csukta be maga mögött.</p>
<p>Voltam bátor érdeklődni a kisasszony hogyléte iránt, mondta
doktor Muus és kezet fogott vele. És íme itt jön egészségesen és
elragadóan, mint mindig! – A doktor folytatta a beszélgetést és
kijelentette: Előkelő munka, bizony, de meg kell adni, hogy az én
munkám se éppen egyszerű fajta, hiszen hajszálfinom diagnózisokat
kell csinálnom. És azért egy pohár bor még sohase nehezítette meg a
dolgomat.</p>
<p>Mert mi ketten jóegészségű emberek vagyunk, doktor uram, szólt
közbe az ügyvéd. Holmsen úr, ismét a szűkebb hazája földjén
jár…</p>
<p>Willatz bólintott és Marianehoz fordult.</p>
<p>Ne játsszuk el együtt azt a néhány taktust? kérdezte.</p>
<p>De igen.</p>
<p>A doktor közbeszólt: Nagyon kedves öntől, Willatz Holmsen úr,
hogy meg akarja mutatni nekünk, milyen nagyot haladt már.</p>
<p>Mariane felkacagott. Nehezére esett adni a hölgyet.</p>
<p>Pszt, ne csörgesse a kulcsait ügyvéd úr, mondta a doktor, és a
szomszéd szobából beáradó zenei hangokat <span class=
"pagenum"><a name="Page_193" id="Page_193">-193-</a></span>
hallgatta. Egyébként… hiszen ezek csak gyakorlatok, ilyesmivel
akarnak traktálni minket?</p>
<p>Alighanem olyasmit játszanak, amit Holmsen úr komponált, mondta
Holmengraa.</p>
<p>No, szó ami szó, arra más alkalmat is választhatott volna
Willatz Holmsen úr. Hiszen ő kényszerítette rá Mariane kisasszonyt.
Felőlem teheti… tulajdonképen lesz valami ebből a
fiatalemberből?</p>
<p>Már többször olvastam a nevet a kristianiai lapokban, mondta az
ügyvéd.</p>
<p>No, ahhoz nem kell sok! Erről jut eszembe Lassen, a lelkész, az
is innen származik, nagyszerű ember.</p>
<p>Igen.</p>
<p>Nagy ember! Gondolja csak el, mit tesz az, keresztülrágódni
annyi vizsgán, felnőtt korában, egészen előlről kezdeni, megtanulni
annyi nyelvet és tudományt, és olyan magasra emelkedni! Ehhez
isteni tehetség kell.</p>
<p>Azt mondják, püspök lesz belőle.</p>
<p>Persze. Remélem, lesz annyi tisztesség a kormányban, hogy
mingyárt valami délnorvégiai püspökségbe nevezi ki. Elég ideig volt
itt északon, itt töltötte el az egész gyermek- és ifjúkorát.
Sokszor csodálkoztam magán, Holmengraa úr, hogy maga itt kibírja,
mikor magát senkise kényszeríti rá.</p>
<p>Ha már egyszer itt van az üzletem, felelte Holmengraa úr
kitérőleg.</p>
<p>Igaz, igaz, de mégis. Már ami engem illet, csak inkább élnék
nagy városban. Nagyon szép a vidék, de hát az embernek más érdekei
is vannak, kultúrérdekei! Örökösen semmiesetre sem laknám még a
legjobb vidéki <span class="pagenum"><a name="Page_194" id=
"Page_194">-194-</a></span> városkában se. És ha valaki
Kristianiában nőtt fel, akkor minden más várost vidéknek érez.</p>
<p>De hiszen maga nem is kristianiai, mondta az ügyvéd.</p>
<p>Muus doktor a homlokát ráncolta.</p>
<p>De, bizonyos értelemben igen. Persze, itt születtem északon,
mint mi hivatalnokgyerekek többnyire, de aztán mindig lejebb
kerültem délre és végül az Östervölgyben telepedtünk le. Elverum és
Hamar voltak a kis városaink, de Kristiania volt a fővárosunk. És
később, – hisz ezt tudja ügyvéd úr – egész tanulási időnk alatt
Kristianiában voltunk. Hát nem ott kaptuk meg úgyszólván a
tűzkeresztséget? Persze az alapot, a kultúrát a szülői ház adta
meg, de a politikai, színházi, művészeti, tudományos fejlődésünket,
az életfelfogásunkat mind a nagy Kristianiában szereztük. Odavalók
vagyunk mi.</p>
<p>Bizony odavalók vagyunk.</p>
<p>Irgensné jelentette, hogy tálaltak. Mariane és Willatz megint
bejöttek. A doktor azt mondta: Nem szórakoztattak ugyan éppen
valami magasrendű muzsikával, de ezt is megköszönjük. Megengedi?
kérdezte és a karját nyújtotta Marianenak. Vagy ellenére van?</p>
<p>Nincs. Miért gondolja?</p>
<p>Úgy láttam, mintha a mosoly eltűnt volna az arcáról.</p>
<p>Csak az örömömet fojtottam el.</p>
<p>Bizony, Mariane kisasszony, nemsokára egészen megszabadul tőlem,
mondta a doktor, mikor az ebédlőbe kísérte a lányt.</p>
<p>Muus doktor el akar költözni közülünk, Mariane, magyarázza a
leánynak az apja. <span class="pagenum"><a name="Page_195" id=
"Page_195">-195-</a></span></p>
<p>Talán csak nem komoly szándéka ez, doktor úr?</p>
<p>De a legkomolyabb.</p>
<p>Erre Mariane nem szólt semmit. A doktor tiszteletben tartotta a
hallgatását és nem zavarta meg. Ahelyett Willatzhoz fordult és
néhány megjegyzést tett a zenére, az énekre, meg az operára. Mikor
lesz már ebben az országban állandó operánk, Willatz Holmsen
úr?</p>
<p>Ha majd elég nagy lesz az ország, felelte Willatz. Feltűnt neki,
hogy a doktor mindig fölösleges teljességgel ejtette ki a nevét. De
nem tudta, hogy ezzel bántani akarja-e.</p>
<p>Ha maga nem volna annyira módos, akkor a megnyitóra magánál
rendelnék egy operát, tréfálkozott Willatzcal Rasch ügyvéd.</p>
<p>A fiatalember így válaszolt: Igen, ha ön annyira módos
lenne.</p>
<p>Vagy úgy, hát olyan nagy összeg kell ahhoz? mondta Rasch elnéző
mosollyal.</p>
<p>Ilyen pompásan seholse lehet étkezni, mint önnél, Holmengraa úr,
mondta a doktor.</p>
<p>Én is amondó vagyok, mondta Rasch, mert inyenc volt ő is.</p>
<p>Irgensné különösen egy salátafélét tud nagyon jól elkészíteni.
Bizony, Irgensné asszony, már csak azért a salátáért se lett volna
szabad az urának olyan fiatalon meghalnia.</p>
<p>Irgensné mosollyal köszönte meg a bókot. Gondolja doktor úr?
Örülök neki! Már ismerte a urakat, és ezért latba vetette minden
erejét. Sőt, mikor a gesztenyekompótot befőzte, még új találmányra
is jött rá, igaz, hogy tévedésből, mert elcserélte a vaniliát meg a
<span class="pagenum"><a name="Page_196" id=
"Page_196">-196-</a></span> citromot. De a kompót mégis újszerűen
és sajátságosan hatott.</p>
<p>Mivel pedig most már némiképen Irgensnét illette a szó, nem
állhatta meg, hogy ne figyelmeztesse Holmengraa urat egyik
munkásának legújabb csínytevésére.</p>
<p>És meddig tűri még ezt? Mert ez már igazán sok, mondta.</p>
<p>Mi történt már megint, Irgensné? kérdezte Mariane.</p>
<p>Éppen azt akarom elmondani, pedig szivesebben elhallgattam
volna. Néhány nap előtt történt, mikor a boltos Theodor mulatságot
rendezett a csónakházban. Nos, akkor idejött egy párocska és
felszólította az ittenieket, hogy menjenek velük a bálba. Az
ügyvédék Florinája volt, meg a vältai Nils. A Florinán sárga
selyemkabát volt. A mi Marcilienk szívesen velük ment volna, de nem
volt gavallérja, mert a Konrad kéznél volt ugyan, de nem volt neki
cipője. Erre Konrad fogta magát és Holmengraa úr cipőiből vett ki
egy párat.</p>
<p>Mit csinált? kérdezte Mariane.</p>
<p>Feljött, ide a házba. Az új cipőt vitte el, azt a lakkozott
orrút. Holmengraa úr most legutóbb hozta magával a városból.</p>
<p>Általános hallgatás. A doktor megkérdezte:</p>
<p>Ki az a Konrad?</p>
<p>Az egyik napszámosunk. No és hát vele ment el Marcilia a bálba.
Ott táncoltak kivilágos virradatig. Mikor hazajöttek, Konrad jól
berúgva, fogta a cipőket s úgy, amint voltak, visszahajította a
helyükre, még most is úgy fekszenek ott. Idehozzam?</p>
<p>Nem szükséges, mondta Holmengraa úr. <span class=
"pagenum"><a name="Page_197" id="Page_197">-197-</a></span></p>
<p>Ha megnézem azt a pár cipőt és elgondolom, hogy milyen vadonatuj
és ragyogó volt előbb, hát nem tudom mit tudnék csinálni…
Holmengraa úr meg csak hagyja, hogy mindez menjen a maga útján…</p>
<p>Az ügyvéd azt ajánlotta, hogy a napszámos béréből vonjanak le
mindaddig, amíg a cipők ára megtérül. Szerinte ezt minden nehézség
nélkül meg lehet tenni.</p>
<p>Csakugyan, ez igaz. Mit szólsz hozzá, Willatz? kérdezte Mariane
ravaszul.</p>
<p>Persze, hogy igaz, felelte Willatz. Csak az a kérdés, van-e
kedve Holmengraa úrnak cipőkkel kereskedni.</p>
<p>Mindenki Holmengraa úrra nézett, de az csak mosolygott és azt
mondta:</p>
<p>Azt hiszem, Irgensné, neki fogjuk ajándékozni azt a cipőt.</p>
<p>Még csak az kellene! kiáltotta Irgensné megütközéssel.
Legközelebb aztán majd leakaszt egy ruhát a fogasról, mert ilyen
volt az mindig, nem ez az első eset.</p>
<p>Nem érdemes ezen bosszankodni, Irgensné, mondja rá Holmengraa úr
közömbösen.</p>
<p>Holmengraa úr mindenesetre sok önuralmat árúlt el, amint
egykedvűen ült itt, pontosan betöltötte a házigazda szerepét és
ivott a vendégeivel. Mikor Irgensné a cipők dolgával hozakodott
elő, először megrándult valami a szája körül, mintha beleszúrtak
volna, talán fájt neki, hogy még a szép cipők, a szabadkőművescipők
és a selyembélésű ruhák se tudnak már tekintélyt szerezni.</p>
<p>Az ügyvéd úgy vélekedett, hogy ezt a napszámos nem viheti el
szárazon. Csatlakozom Irgensné felfogásához, mert ha nem állunk a
sarkunkra, akkor ezek az emberek maholnap a nyakunkra nőnek,
mondta. <span class="pagenum"><a name="Page_198" id=
"Page_198">-198-</a></span></p>
<p>A malomtulajdonosnak önkénytelenül eszébe jutott, hogy milyen
kirohanásokat intézett ellene akárhányszor a Segelfossi Ujság és
hogy az ügyvéd ezeket milyen szépen eltűrte. Mindebből semmise
látszott az arcán. Még egy pohárkával, ügyvéd úr? Ilyen csekélység
csak nem keserítheti el az életünket! Mariane koccintott az apjával
és a következő beszédet mondta: Papa, hadd jelentsem ki összes
jelenlevő gyermekeid nevében, hogy te vagy a legjobb ember a
világon!</p>
<p>Most arra terelődött a szó, hogy a zászlólobogtatást újabban
mennyire túlzásba viszik Segelfossban és ismét az ügyvéd vitte a
szót: Itt mindennap lengetik a lobogót, Isten tudja, hogy mért. Ma
megint zászlót tűztek egy házra, ahol az újonnan jött fényképész
telepedett meg. Hány lobogó van már egyáltalán a házainkon? És az
ügyvéd mindjárt számlálni kezdte a torz ujjain: Nyolc darab, kilenc
darab… Segelfoss már szinte vöröslik a zászlóktól. Hiszen annak
csak van értelme, ha a magunkféle ember zászlódíszt rak a házára,
mikor valakinek a születésnapja van, vagy másvalamilyen családi
esemény történt, mert hiszen így szoktuk meg. De képzeljék el, ha a
boltos Theodor az öreg boltos Per születésnapján tűzi a
lobogót.</p>
<p>Vajjon a bor csakugyan őszintébbé és nyíltszivűbbé teszi az
embereket? Muus doktor azt mondta:</p>
<p>Maga az imént az orrom alá dörgölte, hogy nem is vagyok
kristianiai. De hátügyvéd uram, nincs-e magának ujságja, ahol
síkraszállhatna az ilyen visszaélések ellen? Ehelyett pedig mit
tesz az az ujság?</p>
<p>Az ügyvéd hallgatott egy percig. Muus doktor közben
körülhordozta a tekintetét a társaságon, mint aki elismerést vár a
kardos megjegyzésért. Élete legboldogabb <span class=
"pagenum"><a name="Page_199" id="Page_199">-199-</a></span> perce
volt ez, mert hiszen a legjobb barátját utasította rendre.</p>
<p>A Segelfossi Ujság nagyrészben az enyém ugyan, de nem én
szerkesztem, mondta az ügyvéd.</p>
<p>Amit a zászlókkal való visszaélésekről mondott, azt én
tökéletesen aláírtam, mondta Muus doktor, és a maga módján csak még
jobban ingerelte a barátját. Mikor én az orvoslakra tűztem ki a
lobogót, akkor még csak nekem volt zászlóm. Most van már
mindenkinek, a harangozónak, a kovácsnak, a segédjének, Jacobnak, a
grönvoldi Oleának és mind lobogtatják éjjel-nappal, – azért is
vettem le én a zászlót a házamról.</p>
<p>Megragadom az alkalmat annak a tisztázására, hogy a Segelfossi
Ujságot nem én szerkesztem, jelentette ki Rasch ügyvéd kissé
ünnepélyesebben, mint kellett volna. Az arca közben őszinteséget
mutatott, mintha rámázolták volna ezt az őszinteséget, ezt a
rendkívüli igazságszeretetet. Én a hóna alá nyúltam annak a sápadt
nyomdásznak, ezzel voltak ugyan bizonyos személyi ambicióim is, de
nem olyanok, amikért bárkinek is számadással tartoznám. Szóval:
egyengettem a fiatalember útját és ő a lapot kiszedi és egyúttal
szerkeszti is. Néhány esetben aztán magam is írtam egy-két sort,
vagy átfésültem, amit ő írt, – ennyi az egész Magamnak se tetszik
sokszor a lap modora, de minden alkalommal igazán nem léphetek
közbe, arra időm se lenne elég.</p>
<p>Persze, hogy nem, mondta Holmengraa úr. És azt remélte, hogy
ezért az engedékenységért az ügyvéd majd enyhíteni fogja a lap
hangját. Hiszen ezt a Rasch ügyvédet éppen a malomtulajdonos
alkalmazta itt Segelfossban, ő egyengette az útját, sőt még az
uraságnak <span class="pagenum"><a name="Page_200" id=
"Page_200">-200-</a></span> is bemutatta a kastélyban, – csakugyan
ne rejtőznék az ügyvédben semmi szemérem? Megengedné, hogy az ő
ujságja lázítson a jótevője ellen?</p>
<p>Eszembe se volt, hogy önt megtámadjam, kedves barátom, mondta a
doktor. Egészségére!</p>
<p>Egészségére! Nagyon hálás vagyok, amiért alkalmat adott, hogy
eloszlassak egy félreértést, mondta az ügyvéd szertartásosan. Én
nem tartozom a Segelfossi Ujság szerkesztőségéhez, jelenleg sem,
aminthogy a multban sem tartoztam hozzá.</p>
<p>Most aztán általánosabb beszédtárgyra terelődött a szó,
mindenféle helybeli és környékbeli hírekre. Landmarck lelkészről
elmesélték, hogy éppen most fejezett be egy csinos egyfogatú
kocsit, az utolsó kerékszögig mindent maga csinált rajta.</p>
<p>Mindez nagyon rendjén volna, mondta rá doktor Muus, de hogy egy
tisztviselő, egy lelkész ilyesmivel foglalkozzék, – hová vezet ez?
Ha én az apámat, vagy a nagyapámat az esztergapad mellett próbálnám
elképzelni!</p>
<p>A keleti kérdést, Port-Arthur elestét egy szóval sem említette
senki.</p>
<p>És a szertartásosan hallgatag fárfiaknak is megeredt lassan a
nyelvük, nyilván a bor is megtette hatását. Az ifjú Willatznak is
megjött a kedve, a malomtulajdonosnak átadja Anton Coldevin
üdvözletét, elmondta, hogy nemsokára ideérkezik, sőt már útban is
van. Apja, a konzul volt beteg, különben már régen is lenne.</p>
<p>De jól emlékszem még Coldevin konzulra, mondta Holmengraa úr. Ő
közvetített, mikor a maga apja urától telket vásároltam, egy nyári
éjszakán kötöttük meg az alkut, és az északi fény ragyogott
felettünk. Nagyon <span class="pagenum"><a name="Page_201" id=
"Page_201">-201-</a></span> szeretetreméltó ember volt a konzul,
mindig volt kéznél egy jóizű tréfája.</p>
<p>Az ügyvéd ismét visszanyerte a fölényét:</p>
<p>Kár, hogy akkoriban még nem voltam itt, mondja, akkor biztosan
én közvetítettem volna.</p>
<p>Kétségkívül!</p>
<p>Igen, igen, Holmengraa úr, ön által szereztem itt a birtokot és
a működési teret. Apropos, látta a ligetemet az utóbbi időben?
Valami pompás és csodás dolog, úgy-e, doktor úr?</p>
<p>Csakugyan nagyszerű. De, mint mondtam, még hiányoznak a
pacsirták. Mikor rendezi meg már a kerti ünnepélyét, ügyvéd úr?</p>
<p>Hamarosan. Csak ez a kánikula múljék már el. Addigra a fák még
jobban meglombosodnak és megnőnek néhány hüvelykkel. Most már van
szökőkútam is, Holmengraa úr, és egy vasöntődével is tárgyalok,
néhány művészi szobor dolgában. Tudja, mire gondolok? Arra, hogy
tulajdonképen egészen helyén van itt a fényképész. Legalább
fotografálhat majd az ünnepélyen, és meg is csinálja a maga kis
üzletét, hiszen világos, hogy minden résztvevőnek kell majd
kép.</p>
<p>Mariane kisasszony összevonta a szemöldökét, ravaszúl nézett az
ügyvédre és úgy mondta:</p>
<p>Előbb azonban a bérmálkozókat kell lefényképeznie.</p>
<p>Mikor már felkeltek az asztaltól és megitták a feketét, Muus
doktornak sikerült rövid időre egyedül maradnia Mariane
kisasszonnyal. A doktor arról beszélt, hogy az ő csekély személyét
illetőleg valami változás áll be, mert a leghatározottabb szándéka
elhagyni Segelfosst… Ilyen az élet, az emberek egymásra akadnak,
<span class="pagenum"><a name="Page_202" id=
"Page_202">-202-</a></span> aztán szétválik az útjuk. Mi is
egymásra akadtunk, Mariane kisasszony, és most…</p>
<p>Cisz, há, é, doktor úr, csak lágyan és bensőségesen, így ni:
cisz, há, é…</p>
<p>A doktor a vastag szemüvegen át rámered:</p>
<p>Hát ez mit jelent?</p>
<p>Egy románc kezdődik így.</p>
<p>Vagyúgy, már megint gyerekek lettünk! mondta a doktor, és
nevetett. Vagy csak a hétfejű hidra bújt elő a bűvös
szekrénykéből?</p>
<p>Legfeljebb a saját gyufaskatulyájából, doktor úr. Fölösleges
mondania, hogy az utóbbi időben gyakran fordúlt meg a
lelkészlakban.</p>
<p>No ugyan! A doktor szabadkozni kezdett és igyekezett magát
fehérre mosni. Hogy vajjon hova gondol Mariane? A papné rendkívüli
asszony, közösek a hajlamaik, közös a kultúrájuk és ne felejtsük
el, kérem, hogy a kislányokat csak nemrég bérmálták, a fiatalabbat
éppen tavaly. Ne vessük el hát a sulykot.</p>
<p>Tehát a bérmálkozás, mint akadály! És mind a két lány nagy és
csinos.</p>
<p>Nem tagadom, mondta a doktor. Természetes, hogy jó szemmel
néznek a családban és hogy már jó néhányszor megfordultam ott. A
két fiatal lány és az édesanyja csak maguknak élnek, a lelkész
kevés időt szentelhet nekik, őt egészen leköti a műhelye. Így aztán
érthető, hogy szegénykék örülnek, ha néha művelt társaságuk akad.
De attól még nagy ugrás van odáig…</p>
<p>És maga inkább megugrik, kedves doktor úr, mondta Mariane.</p>
<p>A doktor erre meghajolt és így szólt:</p>
<p>Ez úgy hangzik, mintha egyenesen tanácsolná nekem. <span class=
"pagenum"><a name="Page_203" id="Page_203">-203-</a></span> Szóval
nem érdekli, hogy feladom-e ezt a tervet, vagy sem?</p>
<p>Cisz, há, é…</p>
<p>A doktor újra meghajol és otthagyja a gyerekes kisasszonyt.</p>
<p>Holmengraa úr kikísérte a vendégeit az útig és ott azzal
bucsúzott, hogy a malomba megy. Szabad elkisérnem? kérdezte
Willatz. Vajjon Holmengraa úr ezt az ajánlkozást csak elvárta-e,
vagy pedig elő is idézte? Mert elég okos és éleselméjű volt hozzá.
Meg volt az oka, hogy szeresse ezt a fiatalembert, örült, hogy
visszatért és most együtt lehet vele, az ifjú Willatz eszébe idézte
a régi időket, mikor ő még mint a mesék királya jött el
Segelfossba, bejáratos volt a hadnagyékhoz, itt építkezett és
megtelepedett. Micsoda napok voltak azok! Azóta megváltoztak az
idők és a királynak le kellett szállni a trónjáról. Hátha még
egyszer szerepelhet az életében egy Holmsen, aki följebb viszi
őt!</p>
<p>A két úr lassan haladt föl az úton, szép meleg idő volt,
néha-néha találkoztak Holmengraa úr valamelyik munkásával, mert
éppen ilyen időtájt csináltak szabad órát maguknak a munkások.
Talán szándékosan tette mindezt Holmengraa úr, meg akarta mutatni
az ifjú Willatznak ezeket a felforgatott állapotokat?</p>
<p>Willatz azonban egyelőre nem látott semmit. Furcsa két emberke
ez! mondta az ügyvédről és az orvosról. Ha beszélni hallom őket,
azonnal megértem, miért eszik a kinaiak a rizst kis
pálcikákkal!</p>
<p>Ugyan mire célzott ezzel? Hogy szűkkeblűek, korlátoltak és
kicsinyesek voltak? Az ügyvéd kétségkívül nagy stréber volt, de a
Muus doktor fölényeskedése még jobban visszataszította a
fiatalembert. Lehet, hogy <span class="pagenum"><a name="Page_204"
id="Page_204">-204-</a></span> Willatz lelkében megragadt valami
előkelősdi, valami dsentri-tempó még az angol iskola idejéből. Vagy
az ősei elkótyavetyélt földjének utolsó maradványa bizsergett a
vérében: egy kis heraldika? Az nem volt inyére, hogy a doktor, bár
jó családból származott, mindig talpalt cipőt viselt, és hogy a
kabátján meg lehetett látni a karosszék nyomát. És milyen furcsa
ingeket tartott finomaknak! Mindez azonban még tűrhető lett volna,
ha a jó doktor – önmagáról is fölényesen tud gondolkozni…</p>
<p>S hát ő, Willatz Holmsen, ismerte-e a maga ereje mértékét.</p>
<p>Az erős mindig egy még erősebbre ütközik. A negyedik Willatz
Holmsen gondolt-e már arra, hogy kicsoda ő voltaképpen? A társai
bizony már nem egyszer emlékeztették erre. És ő maga is gyakran
tréfálkozott róla: ő az utolsó sarj a családfáján, olyan, mint egy
ócska kép, ha már széttörték a keretét. Egy kevés külső dísz, egy
kis dandység, valami öröklött vagyonka, törpe falusi birtok, – hát
azért már banális egyéniségnek kell neki lenni? Az való, hogy kerek
kétszáz esztendős múltra tekinthet vissza. És a fajtája? Ősei még
szolgák és lakájok voltak és az uraságok széke mögött sorakoztak
föl, így kezdték el a karrierjüket, aztán házgondnok, felügyelő
lett belőlük, megszerezték a hatalmat, fölcseperedtek és gazdaságra
jutottak. Ez volt az első stáció. Aztán négy generáció következett,
a fényűzés, kifinomodás, – most pedig ki kell halnia a fajnak. Ez
az élet sorja. Mi különös van benne? Nem jó-e, ha ilyen búvóhelyek
keletkeznek a társadalomban, búvóhelyek, ahova új törtetők és
ingyenélők ugorhatnak a helyükbe? <span class="pagenum"><a name=
"Page_205" id="Page_205">-205-</a></span></p>
<p>Bizony, a bor megoldja az ember nyelvét, Willatz most már
belemerült a beszédbe és elmondott mindent, ami a szivét
nyomta:</p>
<p>Ezek seholse vernek gyökeret, mindig csak délfelé törekszenek,
mondta, megint csak az ügyvédre meg a doktorra célozva. Micsoda
emberek ezek! Hivatalnoknépség! Csakugyan mind jobban belátom,
mennyire igaza volt az apámnak, mikor azt mondta, hogy a
hivatalnoktípus ér a legkevesebbet egy népben, – az csak olyan
embergyártmány. A kereskedő, az üzletember mégis csak vállal valami
kozkázatot, megalapítja a létét, egy kártyára teszi mindenét, néha
semmi biztosítéka sincsen, csak várja minden pillanatban a
nyereséget. A munkának, a spekulációnak és az eredménynek szenteli
az életét, harcba száll a sorssal: a pajzzsal, vagy a pajzson. De
ugyan mit él meg egy hivatalnok? Ha elhelyezik, akkor is csak a
régi szárazmalmi munkát végzi egy új taposómalomban.</p>
<p>És az urak? Nekik abban rejlik az erejük, hogy megvolt a biztos
talajuk: az ősi föld volt hazájuk, egy kisebb-nagyobb világ, ahol
övék a hatalom. Kényes paripájukon kivágtattak a kapun a birtokra,
amely egész sereg embernek adott kenyeret. Nemcsak megalapítottak
egy nemzetséget, hanem be is ültették mélyen a talajba. Mikor aztán
kihalóban volt a nemzetség, a hivatalnokok igyekeztek a helyébe
ülni. És vajjon mi jogon? Már béna volt a kezük, semmihez se
kezdhettek vele, csak ültek az intézőségben és írtak, írtak.
Lassankint elhitték, hogy ez az élet, – ez a cselédmunka, amint a
betűket rótták, egyet a másik után. A hivatalnokcsaládokban az apát
akárhány fiú követhette a pályán, ez nem járt semmi kockázattal, ők
csak egy veszedelmet <span class="pagenum"><a name="Page_206" id=
"Page_206">-206-</a></span> ismertek, ha valaki későn tett le egy
vizsgát. Nekik csak azt kellett folytatni, ami kivihető, érthető és
megszokott, amit örököltek és amiért – fölvették a maguk kis
évjáradékát. Amint az előd távozik, az utód nyomban elfoglalja a
helyét, a múltja vezérfonala a jövőnek, ismert úton jár és csak az
a kérdés, végigjárja-e?</p>
<p>Úgy-e, a kiváló embernél ez is egészen másképpen van, a
gazdagság nem öröklődik át a végtelenségig, hanem kimerűl a
harmadik vagy negyedik generációnál, a zsenit a sírba viszi a
tulajdonosa és aztán – vagy föltámad, vagy nem. A nagyemberek
kimerítik a nemzetségük minden őserejét. Ha lehetne, szabállyá
kellene tenni, hogy a nagyembereknek csak lányuk lehessen, fiuk
nem. Ennek törvénnyé kellene válnia az igazi arisztokratáknál.
Bezzeg, a hivatalnoknép minden veszély nélkül hozhat a világra
annyi fiat és annyi középszerűséget, amennyit csak akar.</p>
<p>Ó, milyen jól fejezte ki magát az ifjú Willatz, mennyire
megoldotta a nyelvét a bor és milyen folyékony volt ilyenkor az
előadása.</p>
<p>Végül azt mondta:</p>
<p>A hivatalnoknak nincs származása. Ő csak egy irányt követ: dél
felé törekszik valamennyi. Soha sincsen saját otthonuk, mindig
idegen telken laknak, a más házában. Képzeljük csak el, hogy
nemzedékről-nemzedékre hajléktalan volt az egész családunk, mintha
szünet nélkül az Isten átka függött volna felettünk. A gyermekek
nem otthonosodnak meg azon a helyen, ahol születtek és
fölnevelkedtek, hanem elviszik őket az első és a második és a
harmadik helyről, ahol gyökeret eresztett a szivük, mert hát a
szülők délre vágynak, <span class="pagenum"><a name="Page_207" id=
"Page_207">-207-</a></span> mindig tovább dél felé, és ha
elhelyezik őket, elvágnak minden gyökeret maguk mögött. Fáj a
szívem az ilyen gyerekekért. Hosszú, hosszú évek múltán talán ismét
elvergődnek egy ilyen meghitt helyre. Talán utazás közben elnézik a
lelkükbe vésett régi nyomokat, és nem jön könny a szemükbe többé.
Talán emlékeznek még valamelyik élményükre, ez a kő, az a nyárfa
talán juttat valamit az eszükbe, igen, és ott, annál a pataknál
forgácsot úsztattak a vízben. El-elnézik egy kis ideig, – aztán
elmennek onnan. Utaznak tovább.</p>
<p>Nézze csak meg ezt a két embert! Annyi ideig hajoltak már egy
asztal fölé, hogy belegörbült a hátuk és a kezük már nem alkalmas
semmi rendes munkára. Az orrukon is gyakran ül szemüveg. Ez annak a
jele, hogy a nagy tudomány, amely az agyukat elöntötte, elvonta a
szemtől minden látóképességét és ők szegények, már nem látnak
semmit. És ezekből az emberekből váljon új arisztokrácia! Nézze
csak meg őket, ahogy ott baktatnak ketten.</p>
<p>Az ifjú Willatznak nem volt nehéz dolga, hogy mindezt kifejtse,
hiszen most nem ellenkezett vele senki. De mikor a pajtásaival
üldögélt együtt, biztosra vehette, hogy valaki majd nyersen leinti:
hohó, az utód beszél, a nemesi sarj! És milyen jól tudja már a
leckéjét, az apja meg a négy őse ugyan alaposan betanították! Az én
apám bíró volt, az övé még csak nem is aktív tiszt, nos, melyik ér
többet? És mit ér ő maga, a trónörökös úr? Van a vidéken egy
kastélya! És mi lehet belőle? Azt egy jóstól kérdezzétek! Igy
persze könnyű dolga van az embernek, ha nem sikerül valamelyik
vizsgája, akkor otthagy csapot-papot és hazatér a vidéki birtokára.
Ott mindig akad valami öreg szolgáló, <span class=
"pagenum"><a name="Page_208" id="Page_208">-208-</a></span> az majd
ellátja. Az utódnak, a nemesi sarjnak semmi gondja, megvan az öreg
szolgálója, akit örökölt és a szolgálónak csinos főkötője van és
jóságos szeme. Ha a nagyságos úr reggel sokáig hever az ágyban,
akkor bejön s megkérdezi, hogy nem beteg-e, ha sokáig ül a
nagyságos úr egy széken, ő ráveszi, hogy keljen fel, nehogy a
hosszú ülés meg találjon ártani. És aztán meghal. Akkor a szolgáló
virágot ültet a sírjára. Ez a nóta vége. És bizony, ők a legjobb
utódok és nemesi ivadékok, ők: – a halottak. Azok rezignáltak és
szerények! Bizony, Willatz Holmsen úr, csak amelyik jelentéktelen
és haszontalan, az dacol a halállal és akar továbbélni
mindenáron!</p>
<p>De hát mindenkinek megvannak a maga szempontjai, és Holmengraa
úr is a maga gondolatait követte. Lehet, hogy a fiatalember
beszédében az apjára, a hadnagyra emlékeztette valami, annak is
hasonló nézetei voltak, ez meglátszott minden szaván és
cselekedetén. Holmengraa úr fülében még mindig ott csengett az
egykori hadnagy hangja, de annak minden szava keserű volt és igaz,
a fia szájában viszont valahogy veszélytelenül hangzott. Lehet,
hogy volt valami igaz abban, amit mondott: a nagyembereknek nem
szabad fiút nemzeni.</p>
<p>Holmengraa úr csak rámondta, hogy igen, igen, bólintott és
odahallgatott, gondolni azonban csak önmagára gondolt. Vajjon az
ifjú Willatz nem vette észre a lebzselő munkásokat, és a sok
rendetlenséget? Apja, a hadnagy, rájukmeresztette volna a szürke
szemét és lett volna hozzájuk egy rövid kérdése.</p>
<p>A két úr némán haladt egymás mellett még egy darabig.
<span class="pagenum"><a name="Page_209" id=
"Page_209">-209-</a></span></p>
<p>Az ön munkásaival találkoztunk odalent? kérdezte Willatz.</p>
<p>Igen.</p>
<p>Nem szoktak azok köszönni?</p>
<p>De igen, néha, felelte Holmengraa úr. Némelyikük köszön.</p>
<p>Hogy lehet az, hogy nem mind köszön, hiszen ön végre is a
főnökük.</p>
<p>Hát ez csak úgy lehet, hogy a természet, mikor úrrá tesz
valakit, nem mindig adja meg neki az úri föllépés kellékeit, mondta
Holmengraa úr.</p>
<p>Ön így magyarázza? kérdezte Willatz.</p>
<p>A maga apja, az bezzeg úr volt. Gyakran gondolok rá, – meg a
lovára. Ha csak a kezével intett, már szót fogadtak az emberei.</p>
<p>Próbálták volna csak meg szót nem fogadni!</p>
<p>És azért mégis helyén volt a szíve. Keményen állt a lábán, mert
tudta, hogy sok ember sorsa függ rajta, és tudta jól: ha ő meginog,
akkor százan zuhannak a porba.</p>
<p>Bizony, úgy volt az, mondta Willatz. Na, itt jön egy másik, –
lássuk köszön-e ez.</p>
<p>Holmengraa úr feltekintett, mintha csak most venné észre az
emberét, és azt mondta:</p>
<p>Ez Konrad, – ez biztosan nem köszön.</p>
<p>Miféle Konrad? Az, amelyik elvitte az ön cipőit?</p>
<p>Holmengraa úr szomorúan mosolygott.</p>
<p>Igen, ez csak egyike a sok gonosz csinyjeinek.</p>
<p>És ön mégis megtartja a szolgálatában?</p>
<p>Igen, meg kell tartanom, különben a többi társa összefog vele és
sztrájka lép.</p>
<p>Hát hadd sztrájkoljanak! mondta Willatz. <span class=
"pagenum"><a name="Page_210" id="Page_210">-210-</a></span></p>
<p>Konrad elsomfordált a két férfi mellett. Begombolta a mellényét
és ez a foglalkozás szemmelláthatólag tökéletesen lekötötte a
figyelmét.</p>
<p>Csakugyan nem köszönt, állapította meg Willatz. De hova mennek
ilyenkor sorjában az ön munkásai?</p>
<p>Nem tudom, munkaszünetet tartanak, ők maguk honosították meg
így. Néhánya úgy látom, ott szemben üldögél az erdőben.</p>
<p>Willatz Holmengraa úrra nézett és egyszeriben megértette, hogy a
mesebeli király mennyire megroskadt. Látta, amint az ajka könnyen
megremeg és az írisz a szemében fénytelen és színtelen lett.
Bizony, megvénült már ez az ember.</p>
<p>Ifjú Willatz megállt és azt mondta:</p>
<p>Ugyan hívja vissza azt az embert! Kérdezze meg tőle, hová
megy!</p>
<p>Holmengraa úr engedelmeskedett és nagyot kiáltott:</p>
<p>Konrad! Gyere csak ide kérlek, egy pillanatra!</p>
<p>Willatz meglepődött ezen a kérő formán és azon is, hogy a
malomtulajdonos néhány lépést tett a munkása felé. Azt gondolta
talán, hogy ezzel könnyít a dolgán? Ettől ugyan Konrad nem
szaporázta a lépteit. Mikor végre nagynehezen odacammogott, nem
várta be a parancsot, hanem maga kérdezte meg:</p>
<p>Tessék?</p>
<p>Hová mégy?</p>
<p>Hova megyek? mondta Konrad. Sehova.</p>
<p>Hát nem munka ideje van most?</p>
<p>A többiek elmentek, hogy egy kicsit kiszuszogják magukat. Hát én
is elmentem.</p>
<p>Menj vissza a munkádhoz! mondta Holmengraa úr. <span class=
"pagenum"><a name="Page_211" id="Page_211">-211-</a></span></p>
<p>Konrad nagyon furcsállotta a hangot és szokatlannak találta.
Valami különös történhetett, egy egész váratlan fordulat, mert a
malomtulajdonos visszanyerte a hangját, nemcsak néhány szót vetett
oda, hogy aztán elfordúljon, mintha el akarna rejtőzni. De meg
aztán nem is volt egyedül, hanem a kastély tulajdonosa ment az
oldalán, – hét ez ugyan mit jelentsen?</p>
<p>Én is visszamegyek majd, mikor a többi, mondta Konrad és
megfordult.</p>
<p>No, mi baj, Konrad? hangzott az erdő széléről.</p>
<p>Hogy álljunk rögtön munkába, felelte Konrad.</p>
<p>Gyertek, fiúk, ezt már én is szeretném látni! hangzott ismét az
erdő felől.</p>
<p>És azzal kilépett Aslak, hatalmas, szélesvállú férfi, szájában
az elmaradhatatlan pipa. A fején ellenzős sapka, zöld zekét viselt,
a lábát pedig magas csizmába dugta, ennek a szárán csattok voltak.
Két másik munkás is ment vele, ingujjban, de szalmakalappal a
fejükön és cigarettával a szájukban.</p>
<p>A malom felé indultak. Konrad csatlakozott a társaihoz és heves
beszélgetés indult meg köztük.</p>
<p>Azt szeretném csak látni! mondta Aslak.</p>
<p>Holmengraa úr lehajtott fővel ment az úton és gondolkozott.
Lehajtott fővel! Így igazán nem járhat egy király!</p>
<p>Lehet, hogy valami kész terve volt már és ütni akarta a vasat,
amíg meleg. Mikor a malom elé érkeztek, megkérdezte a sagvikai
Bertelt:</p>
<p>Nincs talán szükségünk az emberekre, Bertel, hogy így
elkószálnak a munkaidő közepén?</p>
<p>De igen, szükségünk van rájuk, mondta Bertel. <span class=
"pagenum"><a name="Page_212" id="Page_212">-212-</a></span></p>
<p>Ole Johant is odahajtotta a mértéktelen kíváncsisága.</p>
<p>Persze, hogy szükség van rájuk, mondta.</p>
<p>De hiszen elkóborolnak!</p>
<p>Igen, azt gyakran megteszik.</p>
<p>Igenis, gyakran megtesszük, hangzott fel az Aslak szava.</p>
<p>Holmengraa úr a munkások felé fordult és azt mondta:</p>
<p>Ezentúl nem tesszük többször.</p>
<p>Nem? kérdezte Aslak. És azt hiszi, hogy ezt Holmengraa úr
egyedül fogja meghatározni?</p>
<p>Igen.</p>
<p>Ejha! Én pedig úgy képzeltem, hogy ahhoz még nekünk is lesz
szavunk.</p>
<p>Nem lesz.</p>
<p>Nem-e? Hát csak látszik, hogy ki született úrnak.</p>
<p>Halljátok? Azt akarja, hogy befogjuk a szánkat! mondta
Konrad.</p>
<p>Általános mormogás. Mind több munkás szakította meg az őgyelgést
és sietett oda. Látták, hogy ott történik valami. Aslak szipákolt
és köpködött. Mikor a pipája kialudt, egyszerre több gyufával
akarta meggyújtani és a gyufákat aztán nem taposta el, hagyta, hogy
égjenek a földön. Nagy, behemót ember volt, most pedig különösen
bízott magában.</p>
<p>Mindenki a munkájához, emberek! parancsolta a malomtulajdonos.
Aki dolgozni akar, azonnal munkába áll, a többi mehet ahova
akar.</p>
<p>Rövid hallgatás.</p>
<p>Ejnye, hát már rabszolgák lettünk? kérdezte Aslak. <span class=
"pagenum"><a name="Page_213" id="Page_213">-213-</a></span></p>
<p>A malomtulajdonos el akarta hallgattatni és rászólt:</p>
<p>Téged mindenesetre elbocsátalak, Aslak.</p>
<p>Aslak még sohasem hallott ilyen beszédet a malomtulajdonos
szájából. Még a pipáját is elfelejtette szívni, annyira leverte a
lábáról ez a hihetetlen fordulat. Mikor kicsit észbekapott, azonnal
magyarázkodni kezdett és kijelentette, hogy ezt a külön pihenőt már
évekkel ezelőtt honosították meg és nem hajlandók lemondani róla.
Végül azt mondta, ha őt elbocsátják, akkor alighanem mások is
leteszik a kalapácsot.</p>
<p>Mindannyian letesszük, helyeselték a többiek.</p>
<p>Ez a támogatás megerősítette Aslakot. Most már biztos lett a
fellépése, haragos volt, tiszteletlenül beszélt a főnökével,
tegezte és Tóbiásnak nevezte.</p>
<p>Tudjuk jól, hogy honnan származol, mondta neki, egy jött-ment
vagy és Tóbiás a neved, ne tégy úgy, mintha te lennél a római pápa.
Ha még egy szót szólsz, itt hagyunk faképnél valamennyien!</p>
<p>Rendben van, menj csak a kikötőmesterhez, ő majd kifizeti a
béredet, mondta Holmengraa úr.</p>
<p>De Aslaknak még egy ütőkártya lehetett a kezében, hatalmas
ütőkártya, mert haragos, sértődött mosoly ült ki az ajkára. Az ifjú
Willatzra nézett, aki közömbös arccal egy kissé távolabb állt, – és
azt mondta:</p>
<p>Ez az ember az oka, hogy ma olyan nagy a hangod, Tóbiás?</p>
<p>Most visszatér mindenki a munkájához, vagy valamennyiteket
elbocsájtalak! kiáltja a malomtulajdonos és csakúgy zeng a hangja.
Téged, Konrad, mindenesetre elbocsátlak.</p>
<p>Aslak azonban már valahogy összeköttetésbe hozta <span class=
"pagenum"><a name="Page_214" id="Page_214">-214-</a></span> az ifú
Willatzot a katasztrófával és ezt a szálat nem volt hajlandó olyan
könnyen elejteni.</p>
<p>Talán a vőd az ottan? kérdezte a malomtulajdonostól. Hozd csak
ide, hogy illő módon üdvözölhessük!</p>
<p>Végül nagynehezen mégis megértette, hogy Konradot is
elbocsátották a malom szolgálatából és erre még jobban fölragyogott
az arca, mintha még jobb fegyver akadt volna a kezébe.</p>
<p>Ahá, ez csak kettőnknek szól, Konrad!</p>
<p>A döntő szó azonban már elhangzott. Holmengraa úr és a kísérője
tehát ismét elindultak lefelé az úton. A malomtulajdonoson
egyébként nem látszott meg, hogy öröme lett volna az energikus
fellépésben, még mindig összegörnyedt háttal haladt az útján.
Megfoghatatlan dolog volt ez, egy királynak végre is magasba emelt
fővel kellene távoznia, az öreg tengerészhez és kalandorhoz nem is
illett úgy elhagynia a helyet, hogy legalább egy-két
revolverlövéssel ne könnyítsen a lelkén. De ő csak nézett, az ifjú
Willatzra emelte vizenyős kék öreg szemét és azt mondta:</p>
<p>Évek óta nincs már nekem semmi örömöm.</p>
<p>Illett vajjon ez az őszinte kitörés egy fölényes, uralkodásra
termett emberhez?</p>
<p>Aslak ott kiabált a háta mögött:</p>
<p>Veszem észre, hogy Konrad nem fér a bögyödbe, hahaha, felhúzta a
cipőidet a tánchoz, ez csakugyan hallatlan! De vajjon milyen táncra
jársz te magad éjszakánként, Tóbiás? Azt hiszed, hogy valami nagy
tisztelet jár ki neked, te híres szabadkőműves? Tudjuk jól, hogy
belopózol a házakba és titkos találkákra jársz a szénapadlásokon.
Elég ember állítja, elég tanu látta! Jársz táncolni te is, csak
kettesben és az ágyba! <span class="pagenum"><a name="Page_215" id=
"Page_215">-215-</a></span></p>
<p>Aslakból csak úgy ömlött tovább a szitkok árja. Ez volt az ő
ütőkártyája. A munkások mögötte csoportosultak és nyerítő
nevetésüktől visszhangzott a levegő. Holmengraa úr szemmelláthatóan
szerette volna siettetni a lépteit, hogy gyorsabban elkerüljön
erről az átkozott helyről, alázatosan mosolygott és a fejét rázta,
mintha azt mondaná: Hát hallottak már valaha ilyen galád
rágalmakat?</p>
<p>De az ifjú Willatz elsápadt és megállt. Egy pillanat! mondta és
sarkon fordult. Aztán elindult visszafelé és menetközben lehúzta a
kezéről a keztyűt.</p>
<p>Itt jön a vőmuram! mondja Aslak. Várjatok csak, majd méltó
fogadtatásban részesítjük!</p>
<p>Willatz odamegy hozzá, egy ütés a levegőben és Aslak a földön
fekszik. Hogyan? – kezet emelt rá? Úristen, micsoda ököl ez. Kemény
és angolos! Az áldozat se kiáltott föl, csak összecsuklott a teste,
mintha a végórája érkezett volna el.</p>
<p>Aslak mögött bomladozik a munkáscsoport. Néhányan nyiltan
hátrálnak és az ifjú Willatz követi őket.</p>
<p>Engem hiába szemelt ki, mert én már megyek is innen, mondja
Konrad siralmas hangon.</p>
<p>Amint a társai meghallják az alázatos szavakat, fölvillan
bennük, hogy miről is van itt szó voltaképen: azt parancsolták
nekik, hogy rögtön vissza a munkához, – vagy azonnal elhagyni a
malmot. És már jön vissza a malomtulajdonos is, a főnök, minden
mehet úgy, mint eddig, csak a helyükre kell visszatérniök. Nem a
malomtulajdonos ütött meg valakit, a malomtulajdonos sohasem
szokott senkit megütni…</p>
<p>A könyökükkel taszigálják egymást és összedugják a fejüket,
aztán párosával elindulnak, vissza a munkahelyükre. <span class=
"pagenum"><a name="Page_216" id="Page_216">-216-</a></span> A
gézengúz Konradot cserbenhagyják. Konrad pelig Aslakot hagyja
faképnél. És most ujra a napfényre villan a helyzetük minden
nyomorúsága: – hiába kerékpároznak, hiába járnak csattos csizmában
és veszik a legdivatosabb ruhákat Theodor boltjából, hiába szedték
magukra minden külső és felszínes fejlődését ennek a virágzó
helynek: a jellemük változatlan maradt. És változatlan az egész
nyomorúságuk is.</p>
<p>Holmengraa úgy tett, mintha nagyon csodálkoznék, de azért ostoba
lett volna, ha az eredmény nem elégíti ki. Pedig Holmengraa úr nem
volt ostoba, ezt az ellenségei se foghatták volna rá. De bizonyos,
hogy teljesen kijött a sodrából.</p>
<p>Bocsássa meg, hogy kénytelen-kelletlen tanujává lettem ennek a
jelenetnek, mondja neki Willatz.</p>
<p>Most Aslak megvonaglik, felül, a fejéhez kap, föltápászkodik,
megkeresi a sapkáját és elindul. Néhány lépést tesz, visszafordul,
még egyszer végignéz a két úron és azzal szépen tovább baktat
lefelé az úton. Odalent utóléri Konradot. Most bizonyára a
kikötőmesterhez mennek és fölveszik a bérüket.</p>
<p>Bizony, így van ez, mormogja Holmengraa úr maga elé. Mit is
akartam mondani… mondja aztán. Éveken át parancsolgattam nekik és
ők dacoltak velem. Bertel, hol vannak? A munkahelyükre mentek?</p>
<p>Igen, úgy látszik.</p>
<p>Félnek a korbácstól, mondja az ifjú Willatz és összeráncolja a
homlokát.</p>
<p>Holmengraa úr a fejét csóválja, a tengerész, aki a lelkében él,
bizonyára örül most magában. De a malomtulajdonos kénytelen tovább
látni az orránál: hiszen három nap mulva mgismétlődhetik az egész
<span class="pagenum"><a name="Page_217" id=
"Page_217">-217-</a></span> história! Aslak nem halt meg és a
szelleme se veszett ki a munkásokból!</p>
<p>Mennek lefelé az úton és az ifjú Willatz azt mondja:</p>
<p>Bocsásson meg, hisz a dolog tulajdonképen nem tartozik énrám. De
ez az ember többször is emlegette, hogy szeretne velem közelebbről
megismerkedni, hát én a magam felelősségére odamentem hozzá, hogy
kivánsága szerint bemutatkozzam neki.</p>
<p>Igen, persze! mondja rá Holmengraa úr.</p>
<p>Vajjon gyáva volt-e, vagy ravasz? Nem mert-e odaállni a saját
legjobb támasza mellé, vagy pedig nem is akart? Nem tesz az jót egy
mesebeli királynak, ha túlságosan világos vonalakban mutatkozik
meg, a legjobb, ha körülveszi magát a monda homályával. Csak az
volt feltünő, hogy Holmengraa úr hirtelen tüntetni és dicsekedni
kezdett.</p>
<p>Ezek azt hiszik, hogy nem vagyok már elég gazdag, azért nem
respektálnak eléggé. Néhányszor megszorítottam már az üzemet és a
lisztárakat fölemeltem, egyszer-kétszer, ezt aztán rossz jelnek
vették. Pedig hát, mondja, és ebben a pillanatban fiatalon és
energikusan áll ott, én tehetem, hogy itt akár az életem végéig
veszteségeket szenvedjek. Persze nem mondhatom meg magának, hogy
miért. De azért mégis tehetem.</p>
<p>Most már ismét király volt! Igen, ez volt Holmengraa, világos
fénycsíkot vágott a sötétben, úgy tudott feltűnni a monda
éjszakájából, aztán ismét alábukni és egy nagyszerű pálya aranyos
ívét hagyni maga után!</p>
<p>Most háború van a keleten, mondta. És Japán csengő arannyal méri
fel a hajók rakományát. <span class="pagenum"><a name="Page_218"
id="Page_218">-218-</a></span></p>
<p>Willatz Holmengraa úrra nézett. Vajjon józanul beszél ez az
ember? És csak úgy, udvariasságból, megkérdezte:</p>
<p>Hát ön Japánnal is összeköttetésben áll?</p>
<p>Az én kezem hosszú, felelte Holmengraa úr és mosolygott. Annak
idején Kubával is volt dolgom, Puerto-Ricoval, a Filippinákkal, az
Antillákkal, Jamaikával.</p>
<p>Ez már a monda világa. És ez már Holmengraa úr, a király. Hozzá
is tette mindjárt:</p>
<p>De ezt persze nem mondhatom el az embereimnek, azért hiszik ők,
hogy lekicsinyelhetnek! De egy szó mint száz, már régóta forgatok
egy tervet a fejemben és arról szerettem volna beszélni önnel, de
most, ezután a jelenet után nem szívesen terhelném vele.</p>
<p>Pedig éppen ellenkezőleg, most még jobban érdekel…</p>
<p>Ez a terv még a maga apja ura idejéből származik, de egész a
haláláig nem volt rá érkezésem, hogy megbeszéljem vele. Maguknak
hatalmas területeik vannak még, fensíkok és zöld legelők. Ezeket
bérbeadhatná vagy eladhatná nekem.</p>
<p>Hiszen nincs is vad odafönn, felelte Willatz.</p>
<p>Nem, vad az nincsen és éppen ezért a maga számára nincs is
haszna a földnek. Én azonban jószágot legeltetnék ottan, hatalmas
ökörcsordákat.</p>
<p>Willatz a fejével intett. Igaz, az öreg Coldevinéknek bizonyára
van néhány száz ökrük.</p>
<p>Én valamivel többet szereznék be. Kicsinyben kezdeném el,
mondjuk egyezerrel csupán, de aztán megszaporítanám a számukat.
Esetleg kétezerrel is kezdeném, de mindenesetre egészen kis
arányokban, hiszen Mexikóban milyen más ökörcsordákat láttam én!
<span class="pagenum"><a name="Page_219" id=
"Page_219">-219-</a></span> Amint maga mondja, a hegyek közt
nincsen vad, se farkas, se medve, az állatok tehát pásztor nélkül
is ellegelnének. Víz van a közelben, védőtető is akad a hegyek
közt. A hely nagyon megfelelő. Kérem, gondolkozzék a dolgon, és
aztán közölje velem az elhatározását.</p>
<p>Jó, majd gondolkozom róla.</p>
<p>És a két úr elbúcsúzott egymástól. Willatz hazafelé indult. Most
végigláthatott az egész birtokon, nyugat felé a sziklás ormokon és
a szántóföldeken, amint legyűrűztek a víz partjáig. Valamikor, a
régi nagy időkben az ő hazája volt ez a Segelfoss…</p>
<hr class="chap" />
</body>
</html>
